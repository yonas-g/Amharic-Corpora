URL,TITLE,DESCRIPTION,COVER_IMAGE,AUTHOR,CONTENT,TAGS,LANGUAGE,CATEGORY,DATE
https://www.ethiopianreporter.com/index.php/article/17959,በድንጉዛ የተጀመረው የዲዛይንነት ጉዞ,,http://www.ethiopianreporter.com/sites/default/files/2020-01/mineyeserunew_1.gif,በጋዜጣዉ ሪፓርተር,የኢትዮጵያን የፋሽን ኢንዱስትሪ ለማሳደግ ሌት ከቀን ከሚለፉ የፋሽን ዲዛይነሮች መካከል ዲዛይነር ሰናይት ማሪዎ (ሞዴል) ትገኝበታለች፡፡ ዲዛይነሯ ዋን ፒስ ፋሽን የሚባል ድርጅት በመመሥረት የኢትዮጵያ ባህል አልባሳትን በማሳደግ፣ ለዓለም ገበያ ማቅረብ ዋነኛ ግቧ መሆኑን ትናገራለች፡፡ ስለድርጅቷና ለባህል አልባሳት ዙሪያ ያለውን አስተዋጽኦ አስመልክቶ ሔለን ተስፋዬ እንደሚከተለው አጠናቅራዋለች፡፡ሪፖርተር፡- ወደ ፋሽን ኢንዱስትሪ እንዴት መግባት ቻልሽ?ሰናይት፡- ወደ ፋሽን ኢንዱስትሪ የገባሁት ጣሊያን ሳለሁ በሚቀርብልኝ አስተያየት ነው፡፡ አስተያየቱ ዲዛይነር እንድሆን ሳይሆን በቁመቴና ባለኝ ኢትዮጵያዊ ደም ግባት ለምን ሞዴል አትሆኝም? አንዳንዴም ደግሞ ሞዴል ነሽ አይደል? የሚሉኝ ብዙ ሰዎች አስተያየትና ቀና ምኞት ሳቢያ ለተወሰነ ጊዜያት በሞዴሊንግ ሙያ ቆይቻለሁ፡፡ እኔም የተሰጡኝን አስተያየቶች በመቀበል ወደ ሞዴሊንግ ሙያው ተቀላቀልኩኝ፡፡ ብዙዎች ደግሞ የሚወዱትና የሚያደንቁት የኢትዮጵያውያን ደም ግባት፣ መልክ፣ ቁመናና ጥሩ ሰብዕና ስለነበረኝ በብዙዎች ተቀባይነት አግኝቼ ነበር፡፡ ታዲያ ብዙ ሳልቆይ የአንድ ልጅ እናት ከሆንኩ በኋላ ትንሽ ወፈር ስላልኩኝ ከሞዴሊንግ ሕይወት ወደ ዲዛይኒንግ ሙያዬን ቀየርኩ፡፡   ሰናይት፡- ከሞዴሊንግ ወደ ዲዛይነርነት የገባሁበት ሚላን የጣሊያን የፋሽን ከተማ ነች፡፡ ናይጄሪያ፣ ኬንያ፣ ጋናና ሌሎችም የአፍሪካ አገሮች በብዛት የፋሽን አልባሳት ሥራቸውን ለዓለም ለማሳየት ይመጣሉ፡፡ ነገር ግን ኢትዮጵያ እንደ ሌሎች የአፍሪካ አገሮች በሙያው ስትሳተፍ ስላላየሁ መንፈሳዊ ቅናት አድሮብኝ ነው ወደ ዲዛይኒንግ ሙያው የተቀላቀልኩት፡፡ በተጨማሪም በጣም ዕውቅ የሚባሉ ዓለም አቀፍ ዲዛይነሮች ከኢትዮጵያ ጥሬ ዕቃ ወስደው፣ ዲዛይን አድርገው ለራሳችን ሲሸጡ ሳይ ለምን እኛም በራሳችን ሰው፣ በራሳችን የአገር ልብስ ምቹ በሆነ መልኩ ሠርተን አናቀርብም የሚል ሐሳብ ስለመጣልኝ ልቀላቀል ችያለሁ፡፡ ከውጭ የሚገቡ አንዳንድ አልባሳት ከአገሪቱ የአየር ንብረት ብሎም ከጤንነት አንፃር ሲታዩ ከባድ እንደሆኑ ብዙዎች ይናገራሉ፡፡ ነገር ግን የኢትዮጵያ የሆኑ ምርቶች ከጤና፣ ከአየር ንብረቱ ጋር ምቹ ናቸው፡፡ ለዚህ ማድረግ ያለብን የአገራችንን የባህል አልባሳት ቀን በቀን እንዲለበሱ ለማድረግ ምቹ ማድረግ ደግሞ የእኛ ሥራ ስለሆነ በደንብ ለመሥራት ነው ቆርጬ የተነሳሁት፡፡ ሪፖርተር፡- በቅርቡ ወላይታ፣ አርባ ምንጭ፣ ሐዋሳና ሌሎችም ቦታዎች ላይ ባህላዊ የፋሽን ትርዒት አዘጋጅተሽ ነበር፡፡ ጠቀሜታው ምንድነው?ሰናይት፡- ፋሽን የሚያድገው በግለሰብ ብቻ አይደለም፡፡ ለዚህም ዕምቅ ችሎታ ያላቸው ወጣት ዲዛይነሮች አሉ፡፡ ለእነርሱ ደግሞ ዕድል መስጠትና መድረክ መፍጠር ኢንዱስትሪውን ከሚያሳድጉት መካከል አንዱና ዋነኛ ነው፡፡ በሌላ በኩል እነዚህ ዲዛይነሮች በየአካባቢው እየዞሩ የአገራቸውን የባህል አልባሳት ምቹ አድርገው ለገበያ በማቅረብና ራሳቸውን ኢንተርናሽናል ዲዛይነር ለማድረግ ነው ጥረት የሚደረገው፡፡ የአገራችን አልባሳት በአብዛኛው የሚሠሩት በጥጥ በመሆኑ ለበጋም ሆነ ለክረምት ምቹና ጤናማ በመሆኑ ቀልብ የሚስብ ነው፡፡ ለዚህም ነው አብዛኛዎቹ የዓለም አገሮች ዲዛይነሮች ጥሬ ዕቃ ከዚህ ወስደው መልሰው የሚሸጡልን፡፡ ታዲያ እንደዚህ ዓይነት መድረኮችን በመፍጠር ዲዛይነሮችን በማበረታታት ከአገራቸው አልፈው አኅጉራቸው፣ ከዚያም ዓለም አቀፍ ብራንድ እንዲኖራቸው ነው የምንሠራው፡፡ ሪፖርተር፡- በትውልድ ኢትዮጵያዊት፣ በዜግነት ደግሞ ጣሊያናዊት ነሽ፡፡ በምትኖሪበት አካባቢ ስለኢትዮጵያ ፋሽን (የአልባሳት) ምን ይላሉ? አለባበስ ላይስ? ሰናይት፡- እኔ በምኖርባት ከተማ ብቻ ሳይሆን ለሥራ በሄድኩባቸው ቦታዎች በሙሉ በፋሽን ምርት ወደ ኋላ የቀረች አገር እንደሆነች ነው የሚነግሩኝ፡፡ ያ እንዲሆን ያደረገው ደግሞ የሰው ፋሽን ተከታይ እንጂ የአገራችንን የሚለብሱ ባለመኖሩ ይመስለኛል፡፡ ምክንያቱም የእነርሱ ዓይነት አለባበስም እዚያው አለላቸው፡፡ ለእነርሱ ፋሽን ለየት ያለና ምቹ፣ ለጤና ተስማሚ እንዲሆን ነው የሚፈልጉት፡፡ በእሱ ደግሞ እንደ ኢትዮጵያ የታደለ የለም፡፡ ሙሉ ለሙሉ ከጥጥ የተመረቱ ምርቶች አሉ፡፡ ጤናማና ተስማሚ ናቸው፡፡ሪፖርተር፡- እስካሁን በኢትዮጵያ በተለያዩ ዞኖች የባህል አልባሳትን እያሳየሽና ለአዳዲስ ዲዛይነሮች ዕድል እየሰጠሸ ይገኛል፡፡ ብዙዎቹ ደግሞ ደቡብ ክልል ላይ የሚገኙ ዞኖች ላይ ነው እየተካሄዱ የሚገኙት፡፡ በሌሎች ክልሎች ላይ የመሥራት ሐሳብ አለሽ?ሰናይት፡- እኔ አጀማመሬ ከተወለድኩባትና ከቦረቅኩባት ደቡብ ምድር መነሻዬን አደረግኩ እንጂ፣ እዚሁ ብቻ እሠራለሁ ማለት አይደለም፡፡ ቀስ በቀስ ወደ መቐለ፣ ባህር ዳርና ሌሎችም የክልል ከተሞች ላይ በመሄድ የአገሪቱን የባህል አልባሳት በዘመናዊ መልኩ እንዲቀርቡ ዕድል አመቻቻለሁ፡፡      ሪፖርተር፡- በዚህ የፋሽን ሥራ ምን ያህል ጊዜ ሆነሽ?ሰናይት፡- በፋሽን ሥራ የቆየሁት አራት ዓመታት ብቻ ነው፡፡ በነዚህ ዓመታት መሥራት ያለብኝን ሠርቻሁ ብዬ አላስብም፡፡ ነገር ግን ከፊቴ ብዙ የሚጠብቁኝ የቤት ሥራዎች አሉ፡፡ እነርሱን በመሥራትና የአገራችንን የፋሽን ኢንዱስትሪ ከፍ ማድረግ ነው ዓላማዬ፡፡ ሪፖርተር፡- የመጀመርያ የዲዛይን ሥራሽ ምንድነው? ሰናይት፡- በተለያዩ የሶሻል ሚዲያዎች የተለቀቀውና ነጮች ለብሰው የነበረው በወላይታ ‹‹ድንጉዛ›› የተሠራው የባህል ልብስ የእኔ ሥራ ነው፡፡ ብዙዎች የጀርመን ባንዲራ ይመስላቸው ነበር፡፡ ከዚያም በኋላ ዋን ፒስ ፋሽን መሥርቼ መሥራት ጀመርኩኝ፡፡ ብዙ ጊዜ የማይደገሙ ልብሶችን ነው ዲዛይን የማደርገው፡፡ ሌላ ቦታ ሄደው የተለየ ማንነት ሊገልጹ የሚችሉና የኢትዮጵያውያነት ኩራት የሆኑ ልብሶችን ነው የምሠራው፡፡ ከእንሰት፣ በአልኮል ታጥበው የሚሠሩ ልብሶች፣ ከድንች ጋር በመቀላቀል የሠራኋቸው ብዙ ሥራዎች አሉ፡፡ ነገር ግን አሁን ትኩረት አድርጌ የምሠራው የአገር አልባሳት ላይ ነው፡፡      ሪፖርተር፡- በሙያሽ ምን ያህል አገሮች ላይ ሥራዎችሽን አሳይተሻል? ሰናይት፡- ፓሪስ፣ ሚላን፣ ኒውዮርክ፣ ከአፍሪካ ደግሞ ጋና፣ ደቡብ አፍሪካና ናይጄሪያ ላይ ሥራዎቼን አቅርቤያለሁ፡፡ እነዚህን ካየሁ በኋላ ነው ኢትዮጵያ ላይ ዝግጅቶችን ማዘጋጀት ጀምሬ አምስተኛ ዙር ላይ የደረስኩት፡፡ በዚህም አዳዲስና ነባር ዲዛይነሮችን መድረክ እንዲፈጠርላቸውና የልምድ ልውውጥ እንዲያደርጉ ያመቻቸሁት በራስ መተማመን እንዲጨምርላቸው ስለሚያግዝ ነው፡፡ የኢትዮጵያ ብሔረሰቦች አልባሳትን ለዓለም ማስተዋወቅ ነው ትልቁ ግቤ፡፡ በዚህም ኢትዮጵያዊ የሆነውን ዕምቅ የባህል አልባሳታችንን ለዓለም ማሳወቅና በአገሪቱ ኢኮኖሚ ፋሽን የራሱን አስተዋጽኦ እንደኖረው ለማድረግም ጭምር ነው፡፡ሪፖርተር፡- ማን ነው ዕገዛ የሚያደረግልሽ? ሰናይት፡- በተወሰነ መልኩ መተባበር ይኖራል እንጂ አብዛኛውን ጊዜ በራሴ ገንዘብ ነው የምሠራው፡፡ የሚያግዘኝና ስፖንሰር የሚያደርግልኝ ቢገኝ ደስ ይለኛል፡፡ ነገር ግን ለፋሽን ኢንዱስትሪ ያላቸው አመለካከት ዝቅተኛ በመሆኑ አብዛኛው ይሸሻል፡፡ አንዳንዱ ደግሞ ‹‹ምንድነው ይኼ ነገር ለእኛ ምን ይበጃል?›› የሚሉ ወገኖች አሉ፡፡ ይህም የግንዛቤ ማነስ ስለሆነ እነርሱን ማሳወቅ ይጠበቅብኛል፡፡ እኔ ብቻ ሳልሆን መንግሥትም በዘርፉ ትልቅ ለውጥ ለማምጣት የራሱን አስተዋጽኦ ማድረግ ይጠበቅበታል፡፡    ሪፖርተር፡- ኢንዱስትሪው ለአገር ያለው ጠቀሜታ እስከ ምን ድረስ ነው?ሰናይት፡- የፋሽን ኢንዱስትሪ ጥቅምን ለማወቅ ያደጉ አገሮችን ማየት ብቻ በቂ ነው፡፡ ለምሳሌ ወደ ኢትዮጵያ የሚገቡ ምርቶችን ብንመለከትና ያንን እንዳይገባ በአገር ምርት ቢተካ አንደኛው ጥቅም ነው፡፡ በሌላ በኩል ፋሽን እያደገ ሲመጣ የተለያዩ የዓለም ዲዛይነሮች፣ ሞዴሎች፣ ፋሽን ተከታዮች ወደ አገራችን ይዘው የሚመጡት የውጭ ምንዛሪ አለ፡፡ በተጨማሪም በሆቴል ይጠቀማሉ፣ ይዝናናሉ፣ የተለያዩ ዕቃዎችን ይሸምታሉ፣ ከፍ ሲል እዚሁ የመሥራት ፍላጎት ሊኖራቸው ይችላል፡፡ ስለዚህ የፋሽን ኢንዱስትሪ አገሪቷን በተወሰነ መልኩ ሊደግፍና ሊያቀና የሚችል ኢንዱስትሪ ነው፡፡ ዋናው ግን የቱሪዝም ፍሰት አሁን ካለበት በበለጠ ይጨምራል ማለት ነው፡፡ አክሱም፣ ላሊበላና ሌሎች ታሪካዊ ቦታዎችን ሊጎበኙ የመጡ የውጭ አገሮች ዜጎች ወደ ፋሽኑ ጎራ ብለው ቆይታቸው ሲራዘም የሚያስገኙት ገቢ ከፍ ይላል፡፡      ሪፖርተር፡- እስካሁን በሄድሽበት የሥራ ሕይወትሽ ምን ችግር ገጠመሽ? ሰናይት፡- በተለይ ኢትዮጵያ ላይ በእያንዳንዱ ነገር እፈተናለሁ፡፡ ቦታ ለማግኘት፣ ስፖንሰር ለማግኘት፤ ነገር ግን ዓላማዬ ትልቅ በመሆኑ ይህ አያደናቅፈኝም፡፡ ይበልጥ መሥራትና መጠንከር እንደሚገባኝ ነው የማስበው፡፡ የሚገጥመኝን ችግር ካየሁ ከአንድ መድረክ ውጪ የሚያሠራ አይደለም፡፡     ሪፖርተር፡- በፋሽን ኢንዱስትሪው የሰውን ሥራ መሥራት በኢትዮጵያ የተለመደ ነው፡፡ ሥራዎችሽ በሌሎች ቦታዎች ኮፒ አልተደረጉም? ሰናይት፡- እንዲያውም አንድ ነገር ትዝ አስባልሽኝ፡፡ ሽሮ ሜዳ ላይ ሥራዎቼን ከነ ሞዴሎች በማስታወቂያ ባነር ላይ አይቼዋለሁ፡፡ ሕጉ ቢኖርም ጠንካራ ባለመሆኑ ይመስለኛል ይህ የሆነው፡፡ ለፋሽኑ ኢንዱስትሪ አለማደግ ትልቁ ማነቆ የሰውን ሥራ ኮፒ አድርጎ መሸጥ አንዱና ዋነኛ ነው፡፡ሪፖርተር፡- በሥራዎችሽ የተለያዩ ዕውቅና እንደተሰጠሽ ሰምቻለሁ፤ሰናይት፡- እስካሁን በማደርገው እንቅስቃሴ የተለያዩ ሽልማትን አግኝቻለሁ፡፡ በናይጄሪያ፣ ጋና፣ አሜሪካና በኢትዮጵያ አቢሲኒያ አዋርድ ላይ የተለያዩ ሽልማቶችን አግኝቻለሁ፡፡ ያ ደግሞ እኔን አበርትቶኛል፡፡ ምክንያቱም የሎሬት ማዕረግ ሳገኝ በጣም ነበር የደነገጥኩት እንዲያውም ተጨማሪ እንድሠራ አድርጎኛል፡፡ ሪፖርተር፡- በቀጣይ ከዝግጅቶችሽ ምን እንጠብቅ?ሰናይት፡- በቀጣይ በተለያዩ ከተሞች እየሄድን ዲዛይነሮች የሠሩትን ሥራ ማስተዋወቅና እንደዚህ ተደርጎ መልበስ ይቻላል የሚለውን ማሳየትና ማሳወቅ ነው፡፡ ከዚያም እያደገና እየተሻሻለ ሲመጣ ኢንተርናሽናል ዝግጅት ላይ ዲዛይነሮች እንዲሳተፉ ማድረግና የኢትዮጵያ የባህል አልባሳት ለዓለም ማሳወቅ ቀጣይ ሥራዬ ይሆናል፡፡ ዋን ፒስ ፋሽን በቅርቡ የቴክስታይል ኢንዱስትሪ ለመክፈት ዝግጅት ላይ እንገኛለን፡፡,,Amharic,ምን እየሰሩ ነው?,
https://www.ethiopianreporter.com/article/18196,የኤርትራ መንግሥት ለምን በኢትዮጵያ ውስጣዊ ጉዳይ ተጠመደ?,,http://www.ethiopianreporter.com/sites/default/files/2020-02/politics_2.gif,ብሩክ አብዱ,የኢትዮጵያና የኤርትራ ግንኙነት በጠብና በሰላም የተሟሸ ውስብስብ ግንኙነት እንደሆነ በርካቶች በተደጋጋሚ ሲናገሩ ይደመጣል፡፡ ከደርግ ውድቀት በኋላ ከኢትዮጵያ ተገንጥላ አዲሲቷ የአፍሪካ አገር በመሆን እ.ኤ.አ. በ1994 የተመሠረተችው ኤርትራ፣ በመጀመርያዎቹ ዓመታት በርካቶች የመጀመርያው ጫጉላ በማለት በሚጠሩት የፍቅር ግንኙነት ከኢትዮጵያ ጋር ቅርበት ነበራት፡፡ ሆኖም ይኼ የጫጉላ ጊዜ ዕድሜው አጭር ሆኖ፣ ኢትዮጵያና ኤርትራ በሁለቱም ወገን የታሪክ ጠባሳን ያሳረፈ የጦርነት ታሪክ እንዲኖራቸው ተደረገ፡፡ በዚህም ሳቢያ ከ100 ሺሕ በላይ ሰዎች ሕይወታቸውን እንዲያጡ ሆኖ የበርካቶች ሕይወትም ተመሰቃቀለ፡፡ ይኼ ጦርነት አንዳንዴ የወንድማማቾች ጦርነት አንዳንዴም ሁለት መላጦች በሚዶ (ማበጠሪያ) ሳቢያ የሚያደርጉት ጦርነት፣ እየተባለ ሲነገርለት ነበር፡፡ በመጨረሻ ቤተሰብን በመለያየትና የሁለቱንም አገሮች ኢኮኖሚ በመጉዳት ተጠናቀቀ፡፡ በዓለም አቀፉ ማኅበረሰብ፣ በአኅጉራዊና አካባቢያዊ ኃይሎች ጥረት ለጦርነቱ ማብቂያ በአልጀርስ ከስምምነት ቢደረስም፣ በሁለቱ አገሮች መካከል ጦርነትም ሆነ ሰላም የሌለበት የመፋጠጥና የመተነኳኮስ ጊዜ ከማምጣት የዘለለ ሚና አልነበረውም፡፡ በዚህ ሁኔታ ዓመታት እንደ ዘበት አለፉ፡፡ እነዚህን 20 ዓመታትና የጦርነቱን ጊዜ ወደ ኋላ ተመልሰው የተመለከቱና ጥናት የሠሩ የታሪክ፣ የፖለቲካና የዓለም አቀፍ ግንኙነት ባለሙያዎች የዚህ ሁሉ ችግር መነሻው በሁለቱ አገሮች ሳይሆን በሁለቱ አገሮች መሪዎች መልካም ፈቃድ ላይ የተመሠረተ ስለነበር ነው ሲሉ ይገመግማሉ፡፡ በመሪዎቹ እልህ ሳቢያም ለ20 ዓመታት የዘለቀው ሰላምም ጦርነትም አልባ ወቅት እንዲፈጠርና ተያያዥ ችግሮች እንዲከሰቱ በር ከፍቷል ይላሉ፡፡ በተጨማሪም በዓለም መድረክ የተፈራረሙትን ስምምነት ወደ ጎን በመተው ለፍፃሜው አንድ ዕርምጃ እንኳን ለመራመድ ድፍረት ከማጣትም በላይ፣ ፍላጎት አልነበረምና የባለ ብዙ ወገን የዓለም ግንኙነት በእነርሱ ዘንድ ያለውን ሥፍራ ያጠየቀ ነበር ሲሉም ያስታውሳሉ፡፡ይሁንና በመጋቢት ወር 2010 ዓ.ም. በአገሪቱ በታየው ከፍተኛ ሕዝባዊ አመፅና ተቃውሞ ሳቢያ በኢትዮጵያ ሕዝቦች አብዮታዊ ዴሞክራሲያዊ ግንባር (ኢሕአዴግ) ውስጥ በመጣው የአመራር መሸጋሸግ ሥልጣን የያዙት ጠቅላይ ሚኒስትር ዓብይ አህመድ (ዶ/ር)፣ ከመጀመርያው የፓርላማ ንግግራቸው አንስቶ ቃል የገቡለትን የኢትዮ ኤርትራ ሰላም ዕውን ለማድረግ ሐምሌ 1 ቀን 2010 ዓ.ም. በድንገት ወደ አስመራ በመሄድ የእርቁን ጅማሬ አብስረዋል፡፡ ይኼንንም ተከትሎ የሁለቱ አገሮች ድንበር የተከፈተ ሲሆን፣ ከሁለት አሥርት ዓመታት በኋላ በድንበር አካባቢ የሚኖሩ ቤተሰቦች የመስከረም አንድ የዘመን መለወጫን (ቅዱስ ዮሐንስ በዓልን በኤርትራውያን ወገን) በጋራ አከበሩ፡፡በሁለቱ አገሮች መካከል የሚደረግ የስልክ ጥሪ ልውውጥና የአየር ትራንስፖርት ወዲያውኑ የተጀመረ ሲሆን፣ በቁጥር በግልጽ የማይታወቅ የሁለቱም አገሮች ዜጎች ድንበር እያቋረጡ ቤተሰብ ሲጠይቁ ነበር፡፡ አባትና እናታቸውን፣ ወንድምና እህታቸውንም በፍለጋ ለማግኘት የታደሉ ቀላል የሚባሉ አልነበሩም፡፡ ነገር ግን የዚህን ግንኙነት ዘላቂነት የሚያረጋግጡ ስምምነቶች ምንድናቸው? ስምምነቶችስ ዕውን አሉ ወይ? ካሉስ ይዘታቸው ምን ይላል የሚሉ ጥያቄዎች በስፋት ሲንሸራሸሩ ቢቆዩም፣ ጥያቄዎቹ ምላሽ ሳያገኙ ድንበሮቹ ቀስ በቀስ ሙሉ ለሙሉ ተዘጉ፡፡ በዚህም ሳቢያ በየብስ በሕጋዊ መንገድ ድንበር የሚያቋርጥ ሰው እንዳይሆን ሆኖ በጉቦ በማታለል፣ ከኤርትራ በየቀኑ ከ400 እስከ 500 ሰዎች ወደ ኢትዮጵያ እንደሚገቡ ይነገራል፡፡ ስለዚህም አንዱ ሲፈልግ የሚከፍተው ሳይፈልግ ሲቀር ደግሞ የሚዘጋው ድንበር እንዳይኖርና ይባስ ብሎም ወደ ሌላ ግጭት እንዳያመራ፣ ለድንበር ንግድም ሆነ ለሰዎች ዝውውር ግልጽ ሕግ መበጀት አለበት በማለት ባለሙያዎች በተደጋጋሚ ጥሪ ያቀርባሉ፡፡ ነገር ግን በውጭ ጉዳይ ሚኒስቴር ይኼንን የዕርቅ ሒደት የሚመለከት ምንም ዓይነት ሰነድ አለመኖሩ፣ ግርታም ሥጋትም እንደሚፈጥር ይናገራሉ፡፡ የውጭ ጉዳይም ስለጉዳዩ ሲጠየቅ እየሠራንበት ነው ከማለት የዘለለ ዝርዝር ጉዳዮችን የሚናገርና ያለበትን ደረጃ የሚያስረዳ ኃላፊ አይገኝም፡፡ይህ በእንዲህ እንዳለ የኤርትራ ፕሬዚዳንት አቶ ኢሳያስ አፈወርቂ ከ20 ዓመታት በኋላ የረገጧት ኢትዮጵያ፣ ባገኙት አጋጣሚ ሁሉ የሚጠሯትና ስለውስጣዊ ጉዳዮቿ ምክረ ሐሳቦችን የሚያዘንቡላት ሆናለች፡፡በአገሪቱ የቴሌቪዥን ጣቢያ ቢበዛ በዓመት ሁለቴ ለመንግሥት ጋዜጠኞች በሚሰጡት መግለጫ በአንደኛው ዓርብ ጥር 29 ቀን 2012 ዓ.ም. እና ታኅሳስ 1 ቀን 2012 ዓ.ም. ያስተላለፉት መልዕክት፣ በኤርትራ የውስጥ ጉዳዮች ላይ ከማተኮር ይልቅ በኢትዮጵያና በኢትዮጵያ የፖለቲካ ሥርዓት ላይ ያተኮረ ነበር፡፡በኤሪ ቲቪና በራዲዮ በተላለፈው ቃለ መጠይቃቸው፣ ‹‹በሌላ አገሮች ውስጣዊ ሉዓላዊ ጉዳዮች ውስጥ ጣልቃ የመግባት ፍላጎት ባይኖረኝም፣ የኢትዮጵያ ጉዳይ ከእኛ ጋር ቀጥተኛ ግንኙነት አለው፤›› ብለው በማመካኘት አሟሽተው ወደ አስተያየታቸው የገቡት ፕሬዚዳንት ኢሳያስ፣ ‹‹በኢትዮጵያ ባለፉት 20 እና 30 ዓመታት ተቋማዊ የተደረገው የብሔር አደጋ በቀላሉ የሚታይ አይደለም፤›› ሲሉ ይጀምራሉ፡፡የኢትዮጵያ ሕገ መንግሥት በ1987 ዓ.ም. ስለመፅደቁ አስተያየት ተጠይቀው የብሔር ፖለቲካ ለኢትዮጵያ እንደማይበጃት ቢናገሩም፣ አድማጭ አጥተው ሕገ መንግሥቱ መፅደቁን ተናግረዋል፡፡ ለተቃውሟቸው ምክንያት ይኼን መሰል ሥርዓት ለኢትዮጵያዊያን አይበጅም በሚል ነበር ሲሉ ይናገራሉ፡፡ ሆኖም፣ ‹‹አገሪቱን ከፋፍሎ ለመግዛት ሲባል የተሸረበ ሴራ ነበር፤›› በማለት ይገመግሙታል፡፡ ይኼም የኢትዮ ኤርትራን የድንበር ግጭት እንዳመጣው ያወሳሉ፡፡ኢትዮጵያም በየአምስት ዓመቱ ምርጫን ስታደርግና ዓለም አቀፉ ማኅበረሰብም ሲያፀድቅላት እንደ ነበር ያወሱት ፕሬዚዳንቱ፣ ይኼ ግን ሥልጣን ላይ ለነበረው አነስተኛ ጠባብ ቡድን ጠቀመ እንጂ ብዙም ፋይዳ አልነበረውም ይላሉ፡፡ይኼንን የፕሬዚዳንቱን ንግግር የሰሙ በርካታ ኢትዮጵያውያን ፕሬዚዳንቱ በኢትዮጵያ ውስጣዊ ጉዳዮች ገብተው መናገራቸውን ሲተቹ የተደመጡ ሲሆን፣ በተለይ ይኼንን ንግግር ወስደው ያስተጋቡት የኤርትራ ኢንፎርሜሽን ሚኒስትር አቶ የማነ ገብረ አብ በትዊተር ገጻቸው ያሰፈሩት ጥቅስ ከፍተኛ ትችት አስከትሎባቸዋል፡፡ይኼ የአቶ የማነ የትዊተር ጽሑፍ፣ ‹‹አቋማችን የሚያወላውል አይደለም፡፡ ተቋማዊ የተደረገ ብሔርተኝነት መርዛማና የማይጠቅም መሆኑን አጥብቀን እናምናለን፡፡ በእኛ አመለካከትም የዚህ በሽታ መወገድ ለኢትዮጵያ ጥቅም ያመጣል፡፡ በተጨማሪም ኤርትራም ሆነች አጠቃላይ ቀጣናው ከዚህ ተጠቃሚ ይሆናል፤›› ይላል፡፡ለዚህ የትዊተር ጽሑፍ በዚያው መድረክ በጽሑፍ መልስ የሰጠው የቀድሞ የኦሮሞ ሚዲያ ኔትወርክ ዋና ሥራ አስኪያጅና በቅርቡ የኦሮሞ ፌዴራሊስት ኮንግረስ (ኦፌኮ) አባል የሆነው አቶ ጃዋር መሐመድ፣ ‹‹በሁለቱ አገሮች መካከል ሰላም እንዲመጣ እየተደረገ ያለው ጥረት እንዲቀጥልና እንዲጠናከር የኤርትራ ባለሥልጣናት በኢትዮጵያ ውስጣዊ ክርክሮች ውስጥ እጃቸውን መስደድ ማቆም አለባቸው፡፡ መልካም ያልሆነና የማይጠቅም ነው፡፡ ስለእናንተ ጉዳዮች ብዙ ልንል እንችላለን፣ ግን ምንም አንናገርም፤›› ሲሉ ተችቷል፡፡ይኼንን ጉዳይ አስመልክተው ለሪፖርተር አስተያየት የሰጡት የኢትዮጵያ ዜጎች ለማኅበራዊ ፍትሕ (ኢዜማ) ፓርቲ የሕዝብ ግንኙነት ኃላፊ አቶ ናትናኤል ፈለቀ በበኩላቸው፣ የተነሳው ወሳኝ ሐሳብ (Critical) መሆኑን በመጠቆም፣ እንደ ግለሰብ ፕሬዚዳንቱ የፈለጉትን ቢናገሩ ሐሳባቸውን እያንፀባረቁ ነው ብለዋል፡፡ ሆኖም፣ ‹‹ለኢትዮጵያ ምን ዓይነት የፖለቲካ ሥርዓት ነው የሚያስፈልጋት ለሚለው ጥያቄ ሙሉ ሉዓላዊ መብት ያለው የኢትዮጵያ ሕዝብ ነው፡፡ ይኼ በኢትዮጵያውያን የሚወሰን ጉዳይ ነው፤›› ሲሉ ተከራክረዋል፡፡አቶ ናትናኤል ኢዜማ ዜጋ ተኮር የፖለቲካ ሥርዓት የሚከተል ፓርቲ መሆኑን በመጠቆም፣ የእሳቸው ፓርቲ እንኳን ይኼ መሆን አለበት በማለት በሕዝብ ላይ የሚጭነው ሳይሆን ለሕዝብ ምርጫ የሚተው ጥያቄ ነው ብለዋል፡፡በሌላ ወገን የኤርትራ ፕሬዚዳንት ይኼን ያህል በአገሪቱ የውስጥ ጉዳይ ገብተው እንዲናገሩ በር የከፈተላቸው ግን፣ በሁለቱ አገሮች መካከል ያለው ዕርቅ መርህ አልባ በመሆኑና የመሀል አገር መንግሥት የብሔር ፖለቲካን በተመለከተ ያለው አቋም የተለሳለሰ ስለሆነ ነው ሲሉ፣ የመቀሌ ዩኒቨርሲቲ የአንትሮፖሊጂ መምህርና ተመራማሪ የሆኑት አቶ ዳንኤል ትካቦ ይሞግታሉ፡፡ፕሬዚዳንቱ በብዛት ከአገሪቱ እየወጣ ያለው ሕዝብ ወደ ኢትዮጵያ ስለሚተም የብሔር ተኮር ፌዴራሊዝሙ ለኢትዮጵያ እንደሠራ በመረዳት ወደ አገሩ ሲመለስ ለሥልጣናቸው ሥጋት ስለሚሆን ትኩረት ሰጥተው ሐሳባቸውን ሰንዝረዋል የሚሉት አቶ ዳንኤል፣ በኤርትራ የሚገኙ ዘጠኝ ብሔሮች በመንግሥት ውስጥ ውክልና ያላቸው ባለመሆኑ የዚህ ሥጋት አንዱ ገጽታ ነው ይላሉ፡፡ ስለዚህም ሕዝቡ በብዛት እየወጣ ስለነበር ድንበሩ እንዲዘጋ መደረጉን፣ ይኼም ሊመጣ ያለውንን ሥጋት ለመቀነስ ታስቦ ነው ሲሉ ያክላሉ፡፡እንደ አቶ ናትናኤል ገላጸ መንግሥት የስምምነቱን ይዘትና የሰላሙን ድርድር በተመለከተ መረጃ በመስጠት ረገድ ክፍተት እንዳለበት፣ ይኼንን ክፍተት ግን የኤርትራ መንግሥት እየተጠቀመ በኢትዮጵያ ውስጣዊ ጉዳይ እየተናገረ ነው ብለው እንደማያምኑ አስረድተዋል፡፡‹‹እንደ መንግሥት እንዲህ ያለ አቋም ይዘው ከሆነ ትክክል አይደለም፤›› የሚሉት አቶ ናትናኤል፣ ‹‹በዚህ ጉዳይ የመወሰን ብቸኛው ሥልጣን የኢትዮጵያ ሕዝብ ነው፤›› በማለትም ይከራከራሉ፡፡ነገር ግን እስካሁን ባለው ግምገማቸው ሁለቱም አገሮች አንዱ አንዱን ለመጉዳት ያለመ ሳይሆን፣ ለመጥቀም ያለመ ግንኙነት ለመመሥረት ፍላጎት እንዳላቸው እንደሚያምኑ ተናግረዋል፡፡አቶ ዳንኤል ግን ፕሬዚዳንቱ ባለፉት አንድ ዓመት ከመንፈቅ የኢትዮጵያን ፖለቲካ በቅርበት የማየት ዕድል ስለገጠማቸው ያንን እየተጠቀሙበት ነው ሲሉ ይከራከራሉ፡፡ ስለዚህ ባለፉት አሥር ዓመታት ስለኢትዮጵያ የውስጥ ጉዳይ እምብዛም መረጃ የሌላቸው ፕሬዚዳንቱ፣ አሁን ባገኙት ዕድል ተጠቅመው ሕልማቸው የሆነውን በኢኮኖሚ፣ በፖለቲካና በወታደራዊ ኃይል ያልተደላደለች ኢትዮጵያን ለማምጣት እየጣሩ ነው ይላሉ፡፡በተጨማሪም ሌሎች አስተያየት ሰጪዎች በብሔር ስም የተደራጁና ኢትዮጵያን በጦር ለመውጋት ያለሙ የፖለቲካ ቡድኖችን መደገፋቸው እየታወቀ፣ አሁን ግን ለኢትዮጵያ ተቆርቋሪ መስለው መቅረባቸው እርስ በርሱ የሚጋጭ ነው ይላሉ፡፡ስለዚህም ይኼ ቀይ መስመር ስለሆነ የኢትዮጵያ መሪ በኢትዮጵያ የውስጥ ጉዳይ አይግቡ በማለት፣ ፕሬዚዳንቱ በኢትዮጵያ የውስጥ ጉዳይ ጣልቃ መግባታቸውን እንዲያቆሙ ማድረግ አለባቸው ሲሉ አስተያየታቸውን ይሰጣሉ፡፡ ,"ኤርትራ,ግጭት,ዓብይ አህመድ,ኦፌኮ,ኢዜማ,ዩኒቨርሲቲ    ",Amharic,ፖለቲካ,
https://www.ethiopianreporter.com/article/18261,የኢትዮጵያ ንግድ ባንክ አዲስ ፕሬዚዳንት ተሰየመለት,,,ዳዊት ታዬ,ማክሰኞ የካቲት 24 ቀን 2012 ዓ.ም. አምባሳደር ሆነው በተሾሙት የኢትዮጵያ ንግድ ባንክ ፕሬዚዳንት አቶ ባጫ ጊና ምትክ፣ አቶ አቤ ሳኖ መሾማቸው ተገለጸ፡፡ አዲሱ የኢትዮጵያ ንግድ ባንክ ፕሬዚዳንት በመሆን መሾማቸው የተገለጸው አቶ አቤ፣ እስካሁን የኦሮሚያ ኢንተርናሽናል ባንክ ፕሬዚዳንት በመሆን እያገለገሉ የቆዩ ናቸው፡፡አቶ አቤ ኦሮሚያ ኢንተርናሽናል ባንክን ከመቀላቀላቸው ቀደም ብሎም የኢትዮጵያ ንግድ ባንክ ፕሬዚዳንት እንደነበሩ ይታወሳል፡፡የኢትዮጵያ ባንኮች ማኅበርም ፕሬዚዳንት በመሆን እያገለገሉ ያሉት አቶ አቤ፣  በዚህ ሳምንት ወደ ቀድሞው ቢሯቸው ገብተው ሥራ ይጀምራሉ ተብሎ እንደሚጠበቅ የሪፖርተር ምንጮች ገልጸዋል፡፡ ,"ባንክ,ንግድ ባንክ",Amharic,ቢዝነስ,
https://www.ethiopianreporter.com/article/18217,ኢትዮጵያ የህዳሴ ግድብ የውኃ አሞላልና አለቃቅን በተመለከተ የራሷን ሰነድ ለድርድር ልታቀርብ ነው,,,ዮሐንስ አንበርብር,የኢትዮጵያ መንግሥት የታላቁ ህዳሴ ግድብ የውኃ አሞላልና አለቃቀቅን የተመለከተ ሰነድ አዘጋጅቶ ለድርድር እንደሚያቀርብ ተሰማ። አንድ ለጉዳዩ ቅርበት ያላቸው የሪፖርተር ምንጭ እንደገለጹት፣ በአሜሪካና በዓለም ባንክ አመቻችነት የግድቡን የውኃ አሞላልና አለቃቀቅን በተመለከተ ሲደረግ የቆየው ድርድር ውጤት የኢትዮጵያን ጥቅም የሚጎዳ በመሆኑ፣ የኢትዮጵያ ተደራዳሪ ቡድን የአገሪቱን ሉዓላዊነትና ጥቅም የሚያስከብር የድርድር ሰነድ እንዲያዘጋጅ በመንግሥት ታዞ ሰነዱን በማዘጋጀት ላይ እንደሚገኝ ጠቁመዋል።ከተደራዳሪ ቡድኑ በተጨማሪ የጠቅላይ ዓቃቤ ሕግ የዓለም አቀፍ ሕግ ስምምነት ባለሙያዎች፣ ከጉዳዩ ጋር ግንኙነት ያላቸው የውጭ ጉዳይ ሚኒስቴር ባለሙያዎች፣ ከተለያዩ የአገር ውስጥና የውጭ ዩኒቨርስቲዎች የተወጣጡ ኢትዮጵያዊያን ባለሙያዎች ሰነዱን በማዘጋጀት ሒደት ላይ ሌት ተቀን እየሠሩ እንደሚገኙ ማረጋገጥ ተችሏል።ኢትዮጵያ ከአሜሪካ ጋር ጠንካራ ትስስር ያላት አገር በመሆኗ በድርድሩ መሳተፍ ትክክል ቢሆንም፣ አሜሪካ ያዘጋጀችው የመጨረሻው ሰነድ ውስጥ ያልተፈቱ ጉዳዮች መኖራቸውን ምንጩ ጠቁመዋል፡፡ ታዛቢዎቹ በድርድሮች ወቅት በኢትዮጵያ ላይ ግፊት እያደረጉ እንደነበር ተሰምቷል። ይህ የአገሪቱን ጥቅም የሚፃረር ስለሆነ በቀጣዩ ድርድር ላይ ላለመሳተፍ የተሰጠው ውሳኔ ትክክለኛ መሆኑን አክለዋል።የታዛቢነት ሚና የተሰጣቸው አሜሪካና ዓለም ባንክ ድርድሩን ወደ ሽምግልና መቀየራቸውና በመጨረሻም ራሳቸው አዘጋጅተው ለስምምነት ያቀረቡት ረቂቅ ሰነድ፣ ኢትዮጵያ እንደማትደራደርባቸው የገለጸቻቸውን በርካታ ነጥቦች ያላካተተና ለታችኞቹ የተፋሰሱ አገሮችም ጥቅም በእጅጉ ያደላ በመሆኑ፣ በኢትዮጵያ ተቀባይነት እንደማይኖረው አቋም መያዙን እኚሁ ምንጭ አስታውቀዋል።የቀረበው ረቂቅ የስምምነት ሰነድ ከላይ ከተገለጸው በተጨማሪ ከህዳሴ ግድብ አልፎ የዓባይ ውኃ ክፍፍልን የሚመለከቱ አንቀጾች የተካተቱበት በመሆኑ፣ ከድርድር አጀንዳው ያፈነገጠ እንደሆነ ተለይቷል ሲሉ ምንጩ ገልጸዋል።ኢትዮጵያ የግድቡ ባለቤትና በግዛቷ ውስጥ የሚገኝ እንደ መሆኑ መጠን፣ እንዴት መሞላት አለበት የሚለውን ጉዳይ በዓለም አቀፍ ድንበር ተሻጋሪ ወንዞች አጠቃቀም መርሆን መሠረት በማድረግ ለታችኞቹ አገሮች ማሳወቅ፣ አገሮቹ ሊያነሱ የሚችሉት ሥጋትም በዓለም አቀፍ መርሆች ውስጥ የሚወድቅ ከሆነ ለማካተት ድርድር እንደሚደረግበት ያሳወቁት እኚሁ ምንጭ፣ በዚህ አግባብ ሰነዱን የማዘጋጀት ሥራ በመፋጠን ላይ መሆኑን አስረድተዋል። የሰነዱ ዝግጅት ሲጠናቀቅ በአጭር ጊዜ ውስጥ ለግብፅና ለሱዳን እንደሚላክ ገልጸዋል።በአሜሪካና ዓለም ባንክ አመቻችነት በሦስቱ አገሮች መካከል ሲደረግ የነበረው ድርድር ባለፈው ሳምንት ይፈረማል ተብሎ ዕቅድ ወጥቶለት የነበረ ቢሆንም፣ የኢትዮጵያ መንግሥት ባወጣው መግለጫ ለስምምነት ዝግጁ እንዳልሆነና ልዑካኑንም ወደ አሜሪካ እንደማይልክ በይፋ አስታውቋል።ጠቅላይ ሚኒስትር ዓብይ አህመድ (ዶ/ር) ከሳምንት በፊት ለግብፅ ፕሬዚዳንት አብዱልፈታህ አልሲሲ በላኩት መልዕክት፣ በታላቁ ህዳሴ ግድብ ድርድሩን አስመልክቶ የተረቀቀውን ሰነድ ለማጤን ኢትዮጵያ በቂ ጊዜ እንደምትፈልግ ማስታወቃቸው ይታወሳል። የጠቅላይ ሚኒስትር ዓብይ አህመድን መልዕክት ለግብፅ ፕሬዚዳንት ያደረሰው በቀድሞው ጠቅላይ ሚኒስትር ኃይለ ማርያም ደሳለኝ የተመራ ልዑክ መሆኑም እንዲሁ።ጠቅላይ ሚኒስትሩ በላኩት በዚህ መልዕክት ኢትዮጵያ የህዳሴ ግድብ ድርድርን በተመለከተ ጊዜ ወስዳ ማጤን እንደምትፈልግ፣ የምትደርሰበትን አቋም እንደምታሳውቅ የሚያስረዳ እንደሆነ መዘገባችን አይዘነጋም። መንግሥት ይህንን አቋሙን ባለፈው ሳምንት ለሕዝብ ይፋ ካደረገ በኋላ፣ በርካታ ኢትዮጵያዊያን የተወሰደውን አቋም በማኅበራዊ ትስስር ገጾች ሲደግፉ ተስተውለዋል።,"ህዳሴ ግድብ,አሜሪካ,ዓለም ባንክ,ግብፅ,ሱዳን,ዓብይ አህመድ",Amharic,ፖለቲካ,
https://www.ethiopianreporter.com/article/18240,ዋና ጠቅላይ ዓቃቤ ሕግና የንግድ ባንክ ፕሬዚዳንት ከኃላፊነታቸው ተነስተው የአምባሳደርነት ሹመት ተሰጣቸው,,http://www.ethiopianreporter.com/sites/default/files/2020-03/amharic-I_1.jpg,ታምሩ ጽጌ,ጠቅላይ ሚኒስትር ዓብይ አህመድ (ዶ/ር) ወደ ሥልጣን ከመጡ በኋላ ባቋቋሙት ካቢኔ ውስጥ ከተካተቱት የመጀመርያዎቹ የካቢኔ አባላት ውስጥ አንዱ የነበሩት ጠቅላይ ዓቃቤ ሕግ አቶ ብርሃኑ ፀጋዬ፣ እንዲሁም የኢትዮጵያ ንግድ ባንክ ፕሬዚዳንት አቶ ባጫ ጊኒን ጨምሮ 15 በተለያዩ ኃላፊነት ሲሠሩ የነበሩ ግለሰቦች፣ ባለሙሉ ሥልጣን አምባሳደርና አምባሳደር ሆነው ተሾሙ፡፡የኢፌዴሪ ፕሬዚዳንት ሳህለወርቅ ዘውዴ ማክሰኞ የካቲት 24 ቀን 2012 ዓ.ም. በሰጡት ሹመት ዘጠኝ ባለሥልጣናት ባለሙሉ ሥልጣን አምባሳደር ሲሆኑ፣ ስድስት ግለሰቦች ደግሞ በአምባሳደርነት ሥልጣን ተሹመዋል፡፡አምባሳደሮቹ በተለያዩ አገሮች እንደሚመደቡ ከመግለጽ ባለፈ ማን በየትኛው አገር እንደሚመደብ ባይገለጽም፣ ዋና ዓቃቤ ሕግ አቶ ብርሃኑ ፀጋዬ፣ የሕፃናት፣ ወጣቶችና ሴቶች ሚኒስትር ወ/ሮ የዓለም ፀጋዬ፣ የውጭ ጉዳይ ሚኒስትር ዴኤታ ወ/ሮ ሒሩት ዘመነ፣ የውጭ ጉዳይ ሚኒስትር ዴኤታ ማርቆስ ተክሌ (አምባሳደር)፣ የኢትዮጵያ ንግድ ባንክ ፕሬዚዳንት አቶ ባጫ ጊና፣ አቶ ይበልጣል አዕምሮ፣ አቶ ምሕረት አብ ሙሉጌታ፣ የውጭ ጉዳይ ሚኒስትር ቃል አቀባይ አቶ ነብያት ጌታቸውና አቶ ተፈሪ መለስ ባለሙሉ ሥልጣን አምባሳደር ሆነው ተሹመዋል፡፡አቶ አድጎ አምሳያ፣ አቶ ጀማል በከር፣ አቶ አብዱ ያሲን፣ አቶ ለገሠ ገረመው፣ ወ/ሮ እየሩሳሌም ዓምደ ማርያምና አቶ ሽብሩ ማሞ ደግሞ በአምባሳደርነት መሾማቸው ተገልጿል፡፡ የአምባሳደርነት ሹመት የተሰጣቸው ግለሰቦች በተለያዩ ተቋማት በከፍተኛ ሥልጣንና ኃላፊነት ላይ ተሹመው በመሥራት ላይ ያሉ ቢሆንም፣ ማርቆስ ተክሌ (አምባሳደር) በኤርትራ የኢትዮጵያ አምባሳደር በነበሩት በሬድዋን ሁሴን (አምባሳደር) ከመተካታቸው በስተቀር፣ ሌሎቹን ማን እንደሚተካቸው ወይም ከሥልጣናቸው ተነስተው ለአምባሳደርነት ሹመት ያበቃቸውም ምክንያት አልተገለጸም፡፡  ,"ሹመት,ዓቃቤ ሕግ,ንግድ ባንክ,የሕፃናት ወጣቶችና ሴቶች ሚኒስቴር,የውጭ ጉዳይ ሚኒስቴር",Amharic,ፖለቲካ,
https://www.ethiopianreporter.com/article/18237,የጦር ኃይሎች ጠቅላይ ኤታ ማዦር ሹም በመግደል የተጠረጠረው ተከሳሽ የእምነት ክህደት ቃል ሰጠ,,,ታምሩ ጽጌ,ሰኔ 15 ቀን 2011 ዓ.ም. ከምሽቱ 3፡00 ሰዓት አካባቢ የጦር ኃይሎች ጠቅላይ ኤታ ማዦር ሹምንና ጓደኛቸውን በመግደል ተጠርጥሮ ክስ የተመሠረተበት የመከላከያ ሠራዊት አባል፣ የእምነት ክህደት ቃሉን ሰጠ፡፡የፌዴራል ጠቅላይ ዓቃቤ ሕግ የመሠረተውን የወንጀል ክስ እየመረመረው በሚገኘው፣ የፌዴራል ከፍተኛ ፍርድ ቤት ልደታ ምድብ በሽብርና የሕገ መንግሥት ሥርዓት ላይ የሚፈጠሩ ወንጀሎች አንደኛ ወንጀል ችሎት የእምነት ክህደት ቃሉን የሰጠው ተጠርጣሪ ተከሳሽ አሥር አለቃ መሳፍንት ጥጋቡ ነው፡፡በጄኔራል ሰዓረ መኮንንና በሜጀር ጄኔራል ገዛዒ አበራ ግድያ ተጠርጥሮ በእስር ላይ የሚገኘው አሥር አለቃ መሳፍንት፣ ድርጊቱን አለመፈጸሙንና ወንጀለኛም እንዳልሆነ የካቲት 18 ቀን 2012 ዓ.ም. ቃሉን ሰጥቷል፡፡ ተከሳሹ የተመሠረተበትን ክስ በመካዱ፣ ዓቃቤ ሕግ በክሱ ያካተታቸውን 35 ምስክሮች አቅርቦ እንደ ክሱ ለማስመስከር እንዲችል ጊዜ እንዲሰጠው ጠይቋል፡፡ ዓቃቤ ሕግ 35 ምስክሮችን ቆጥሮ የነበረው ከአሥር አለቃ መሳፍንት ጋር ክስ ተመሥርቶባቸው ከነበሩት የአብን አመራር አቶ ክርስቲያን ታደለን ጨምሮ 12 ተጠርጣሪ ተከሳሾች ላይ የነበረ ቢሆንም፣ እነሱ ባለፈው ሳምንት ክሳቸው ተቋርጦ ከእስር በመፈታታቸው ምን ያህል ምስክሮች በአሥር አለቃ መሳፍንት ላይ እንደሚያሰማ አልታወቀም፡፡ በመሆኑም ፍርድ ቤቱ የዓቃቤ ሕግን ምስክሮችን ከግንቦት 26 እስከ ሰኔ 2 ቀን 2012 ዓ.ም. ድረስ ለመስማት ቀጠሮ ሰጥቷል፡፡ በዕለቱ ቀደም ብሎ በተከሳሹ ላይ ቀርቦ የነበረው ክስ እንዲሻሻል በተሰጠው ትዕዛዝ ክሱ ተሻሽሎ በመቅረቡ ተነቦለታል፡፡ የተከሳሹ ጠበቆች አብረውት የነበሩ ተጠርጣሪዎች ክስ መቋረጡን በመጠቆም ክሱ ተለይቶ እንዲቀርብ ቢጠይቁም፣ ፍርድ ቤቱ አልተቀበላቸውም፡፡ በክሱ ላይ የሚሰሙት ምስክሮች እሱን በሚመለከት ክስ ላይ ብቻ በመሆኑ ክሱን መለየት አስፈላጊ አለመሆኑም ተገልጿል፡፡ ሰኔ 15 ቀን 2011 ዓ.ም. አዲስ አበባ ከተማ ላይ ከምሽቱ 3፡00 ሰዓት አካባቢ ጄኔራል ሰዓረ መኮንንና ሜጀር ጄኔራል ገዛዒ አበራ መገደላቸው፣ እንዲሁም በባህር ዳር ከተማ የአማራ ክልል ርዕሰ መስተዳድር አምባቸው መኮንን (ዶ/ር)፣ እንዲሁም የክልሉ ከፍተኛ አመራሮች አቶ ምግባሩ ከበደና አቶ እዘዝ ዋሴ በተቀራራቢ ሰዓታት መገደላቸው ይታወሳል፡፡ ,"መከላከያ,ዓቃቤ ሕግ,ፍርድ ቤት",Amharic,ፖለቲካ,
https://www.ethiopianreporter.com/article/18283,በየካ ተራራ 40 ሺሕ ካሬ ሜትር ቦታ ለሪል ስቴት በመሰጠቱ የደን ጭፍጨፋ እንደተፈጸመ አቤቱታ ቀረበ,,,ብርሃኑ ፈቃደ,በሪል ስቴቱ ሳቢያ በርካታ መኖሪያ ቤቶች እንዲፈርሱ እንቅስቃሴ መጀመሩ ቅሬታ አስነስቷልሪል ስቴት አልሚው ሕጋዊ የይዞታ ባለመብት መሆኑንና ከባህር ዛፍ በቀር ነባር ደን እንዳልመነጠረ ይናገራልበየካ ተራራ ለዓመታት ተጠብቆ የኖረ የደን ይዞታ ውስጥ የሪል ስቴት ኩባንያ ግንባታ እንዲያካሂድ ከአዲስ አበባ ከተማ አስተዳደር ፈቃድ ማግኘቱን በመግለጽ፣ በ40 ሺሕ ካሬ ሜትር ቦታ ላይ ደን ጭፍጨፋ እየተካሄደ እንደሚገኝ የአካባቢው ነዋሪዎች አቤቱታ አሰሙ፡፡በየካ ተራራ ልዩ ቦታው ላምበረት አቡነ ገብረ መንፈስ ቅዱስ ቤተ ክርስቲያን አካባቢ የወረዳ አምስትና ዘጠኝ ነዋሪ የሆኑ ግለሰቦች እንደገለጹት፣ ለሪል ስቴት ልማት ተብሎ የተሰጠው ቦታ ከዚህ ቀደም ለአረንጓዴ ሥፍራነት ተከልሎ ነበር፡፡ ከዚህ በፊት ጥያቄ ቀርቦ ቦታው ለሪል ስቴት መዋል እንደሌለበት በመታመኑ ግንባታ ሳይካሄድ መቆየቱን ነዋሪዎቹ ይናገራሉ፡፡ የደኑ ይዞታ እስከ 40 ዓመታት ያስቆጠሩ እንደ አጋም ያሉ ዛፎች የሚገኙበት እንደሆነ፣ እስከ ቅርብ ጊዜ ድረስም ሚዳቋን የመሳሰሉ እንስሳት ይታዩበት የነበረ ጫካ ነው ያሉት የአካባቢው ነዋሪ አቶ ሻምበል እዘዘው፣ ከ1997 ዓ.ም. ጀምሮ ቦታው ለሪል ስቴት ሲጠየቅ እየተከለከለ መቆየቱን አስታውሰዋል፡፡  ሆኖም ከጥቂት ቀናት ወዲህ በደኑ ይዞታ ውስጥ አጥር ማጠር እንደተጀመረና ከ17 ያላነሱ ሕጋዊ ይዞታ ያላቸው ነዋሪዎችም ከቦታቸው እንዲነሱ መጠየቃቸውን፣ አንዳንዶቹም በሕጋዊ መንገድ ከእነ ካርታው የገዙትን ይዞታ ቤት እንዳይገነቡበት ዕግድ እየወጣባቸው መቸገራቸውን ገልጸዋል፡፡ ካርታም ሆነ የይዞታ ማረጋገጫ ሰነድ እያላቸው፣ በላያቸው ላይ ለሪል ስቴት ኩባንያው ተደራቢ ካርታ መሰጠቱ ግራ እንዳጋባቸው በመግለጽ ለመንግሥት አቤቱታ እያሰሙ እንደሚገኙ ገልጸዋል፡፡ በአካባቢው ከዚህ ቀደም ትልልቅ ሕንፃዎች መገንባት እንደማይቻል ተጠንቶ እንደነበር፣ ከተራራማነቱ የተነሳ የግል ቤት ለሚገነቡ ከሁለት ፎቅ በላይ እንዳይሠሩ ሲከለከል ቢቆይም፣ ከቅርብ ጊዜ ወዲህ ትልልቅ ከፍታ ያላቸው ሆቴሎች እየተገነቡ መሆናቸውን ነዋሪዎቹ ያስረዳሉ፡፡ በአሁኑ ወቅት ደን እየተመነጠረ ግንባታ እንዲካሄድ የሚደረገው እንቅስቃሴ ወትሮውንም ለጎርፍ የተጋለጠውን አካባቢ ለአደጋ የሚዳርግ፣ በክረምት ወራትም በርካታ ነዋሪዎችን ሥጋት ላይ የሚጥል በመሆኑ መንግሥት በአጽንኦት እንዲመለከተው ነዋሪዎች ጠይቀዋል፡፡ ከይዞታቸው እንደሚነሱና በቤታቸው አጥር ላይም ቀይ ምልክት እየተደረገ መሆኑ አግባብ እንዳልሆነ የገለጹ ነዋሪዎች፣ መንግሥት የሚከተለው አሠራር ግራ እንዳጋባቸው ተናግረዋል፡፡ በአሁኑ ወቅት በከተማ አስተዳደሩ እየተተገበረ ያለው የመሬት ልማት ፕላን አሠራር የተዘበራረቀ መሆኑንና ተራራ አናት ላይ ሪል ስቴት እንዲለማበት መፍቀዱ አንዱ ማሳያ ነው ያሉ አስተያየት ሰጪዎች፣ ከ300 በላይ ነዋሪዎች የተፈራረሙበት ሰነድ ከሦስት ወራት በፊት ለመንግሥት በማስገባትና ለፍርድ ቤት በማቅረብ ጭምር በካርታ ላይ ካርታ ማውጣት ተገቢ እንዳልሆነ በማስዳኘት ዕግድ ቢያስወጡም፣ የፍርድ ቤት ትዕዛዝ ተጥሶ ግንባታ እንዲካሄድ መፈቀዱን አስረድተዋል፡፡ በመሆኑም የከተማው ከንቲባ ጽሕፈት ቤትም ሆነ በተዋረድ የሚገኙ የከተማው አስተዳደር አካላት ችግሩን ተመልክተው እልባት እንዲሰጡበት አሳስበዋል፡፡ ነዋሪዎቹ እንዲህ ያሉትን አቤቱታዎች ቢያሰሙም የብርሃን ጎሕ ሪል ስቴት ባለንብረት የሆኑት ወ/ሮ ፀሐይ ቦጋለ በበኩላቸው፣ ቦታው ለልማት የተሰጣቸው ከ1998 ዓ.ም. ጀምሮ እንደሆነና ሕጋዊ ይዞታቸው በመሆኑ ለማልማት እንቅስቃሴ መጀመራቸውን ለሪፖርተር ገልጸዋል፡፡ ከዚህ በተጨማሪ በተሰጣቸው 40 ሺሕ ካሬ ሜትር ቦታ ላይ የደን ጭፍጨፋ እንዳልፈጸሙ፣ ይልቁንም በአብዛኛው የባህር ዛፍ ብቻ እየመረጡ እንዳስነሱ ሞግተዋል፡፡ አብዛኞቹ ተከራካሪዎቻቸው ሕጋዊ እንዳልሆኑ፣ ይልቁንም አንዳንዶቹ ከጥቂት ቀናት በፊት ካርታ ሲሰጣቸው እንደታዘቡ ጠቁመዋል፡፡ ምንም እንኳ ነዋሪዎቹ ካርታ እንዳላቸው ቢገልጹም፣ በየካ ክፍለ ከተማ በኩል የሚደረግ አግባብነት የጎደለው አሠራር ነው ሲሉም ወቅሰዋል፡፡ ነዋሪዎቹ በበኩላቸው ከአካባቢው ማኅበሰረብ ጋር ተግባብቶና ተስማምቶ መሥራት ሲቻል፣ ደን መመንጠርና የዜጎችን የመኖር መብት መጋፋት አግባብ እንዳልሆነ ጠቁመው፣ ልማቱ ይፈለጋል ከተባለም የጥቂቶችን ህልውና ከመጋፋት ይልቅ በተሰጣቸው ቦታ ብቻ ተወስነው ሊሠሩ ይገባ ነበር ብለዋል፡፡ የሪል ስቴት ኩባንያው ከተሰጠው ወሰን አልፎ እንደመጣባቸው ቢገልጹም፣ ወ/ሮ ፀሐይ በበኩላቸው ነዋሪዎቹ በድርጅታቸው ይዞታ ውስጥ እንደገቡባቸውና አንዳንዶቹም ቦታውን በመሸጥ ጭምር ጣልቃ እንደገቡባቸው ተከራክረዋል፡፡ ለሪል ስቴት ልማቱ የከተማ አስተዳደሩ ሙሉ ድጋፍና ዕውቅና እንደሰጣቸው አስታውቀዋል፡፡  በሁለቱ ወገኖች መካከል የተነሳውን ውዝግብ ለማጣራት ለአዲስ አበባ ከተማ አስተዳደር የመሬት ልማትና ማኔጅመንት ቢሮ፣ በዚህ ተቋም ሥር  ለሚገኘው የመሬት ልማትና ከተማ ማደስ ኤጀንሲ፣ ለከንቲባው ጽሕፈት ቤት ፕሬስ ሴክሬታሪያት፣ እንዲሁም ለየካ ክፍለ ከተማ አስተዳደር ጥያቄዎችን በማቅረብ የአስተዳደሩን አስተያየቶች ለማካተት የተደረገው ጥረት ሳይሳካ ቀርቷል፡፡ የተገኙት ምላሾችም ኃላፊዎች ሥልጠና ላይ ናቸው የሚሉ ሲሆኑ፣ አንዳንዶቹም በመጪው ሳምንት ከጽሕፈት ቤታቸው መረጃ ማግኘት እንደሚቻል የሚገልጽ ምላሽ ሰጥተዋል፡፡ በስልክም ሆነ በአጭር ጽሑፍ ጥያቄ የቀረበላቸው ኃላፊዎች ምላሽ ከመስጠት ተቆጥበዋል፡፡ ይህ በእንዲህ እንዳለ ከ12 ዓመታት በፊት የተመሠረተው የየካ ተራራ ጎረቤታሞች ማኅበር ራሱን እንደ አዲስ በማደራጀትና የየካ ተራራ ነዋሪዎች ማኅበር በሚል የተሻሻለ ስያሜ በመዋቀር፣ በአካባቢው ነዋሪዎች ላይ የሚደርሱ ችግሮችን በጋራ ለመፍታትና በአካባቢው የልማት ሥራዎች ላይ መንቀሳቀስ ስለሚችልባቸው ጉዳዮች ስብሰባ በመጥራት ተወያይቷል፡፡ ማኅበሩን በቦርድ ሰብሳቢነት የሚመሩት አቶ ኢየሱስ ወርቅ ዛፉ ሲሆኑ፣ ወ/ሮ መሠረት ዘውዱ ምክትል ሰብሳቢ ናቸው፡፡ ማኅበሩ በመንገድ ሥራ፣ በትምህርት ቤት ግንባታና በመሳሰሉት ማኅበራዊ ፋይዳ ባላቸው ተግባራት በመሳተፍ የአካባቢውን ነዋሪዎች ችግር ለመቅረፍ እንደሚንቀሳቀስ ወ/ሮ መሠረት አስረድተዋል፡፡ ,"ሪል ስቴት,አዲስ አበባ ከተማ አስተዳደር,መሬት",Amharic,ቢዝነስ,
https://www.ethiopianreporter.com/article/18274,እነ አቶ በረከት ስምዖን የተፋጠነ ፍትሕ ጠየቁ,,http://www.ethiopianreporter.com/sites/default/files/2020-03/amharicI_14.jpg,ታምሩ ጽጌ,ለገጠማቸው የጤና ችግር በአካባቢው ሕክምና ማግኘት እንደማይችሉ ተናግረዋልከጥረት ኮርፖሬት ድርጅቶች ጋር በተያያዘ በከባድ የሙስና ወንጀል ተከሰው በእስር ላይ የሚገኙ እነ አቶ በረከት ስምዖን፣ ‹‹በሕመም እየተሰቃየን ስለሆነ የተፋጠነ ፍትሕ ይሰጠን፤›› ሲሉ ለፍርድ ቤት አመለከቱ፡፡አቶ በረከት ስምዖን፣ አቶ ታደሰ ካሳና አቶ ዳንኤል ግዛው ሐሙስ የካቲት 26 ቀን 2012 ዓ.ም. በአማራ ክልል ጠቅላይ ፍርድ ቤት ቀርበው፣  የተከሰሱበት የሙስና ወንጀል ተመርምሮ አፋጣኝ ፍትሕ ማግኘት ሲገባቸው መዘግየቱን ተናግረዋል፡፡ አቶ በረከት ለፍርድ ቤቱ እንዳስረዱት፣ ቀደም ብሎ የጀመራቸው የጤና መታወክ እየተባባሰባቸው ነው፡፡ ባህር ዳር ውስጥ ያሉ የሕክምና ማዕከላት የተወሰዱ ቢሆንም፣ ተገቢ የሆነ ሕክምና ማግኘት ባለመቻላቸው ሕመማቸው እየተባባሰባቸው መሆኑን ገልጸዋል፡፡ ተከሳሾቹ የመከላከያ ምስክሮቻችን አሰምተው እንደ ጨረሱ የክርክር ማቆሚያ ንግግር ማድረግ ሲገባቸው፣ ራሳቸው በጠየቁት ተጨማሪ የማብራሪያ ሰነድ ላይ አስተያየት እሰጣለሁ በሚል ዓቃቤ ሕግ ለሚያቀርበው ጥያቄ ሊፈቀድለት እንደማይገባ አስረድተዋል፡፡አቶ ታደሰ ካሳም ለፍርድ ቤቱ የክስ ሒደቱ ሆን ተብሎ እንዲዘገይ እየተደረገ መሆኑን በመግለጽ፣ በአጭር ቀጠሮ ውሳኔ እንዲሰጣቸው ጠይቀዋል፡፡ ያላግባብ የሆነ ተደጋጋሚ የጊዜ ቀጠሮ እየተሰጠ እየተጉላሉ እንደሆነም አክለዋል፡፡ ተከሳሾቹ ለፍርድ ቤት አቤቱታቸውን ያቀረቡት የመከላከያ ምስክሮቻቸውን አሰምተው ከጨረሱ በኋላ፣ አስፈላጊ የሆኑና በዳሸን ቢራ አክሲዮን ማኅበር ውስጥ የሚገኙ የሰነድ ማስረጃዎች በትዕዛዝ እንዲቀርቡላቸው ያቀረቡት ጥያቄ ፍርድ ቤቱ የተቀበለው ቢሆንም፣ ዓቃቤ ሕግ ግን በሰነዶቹ ላይ አስተያየት ለመስጠት ጊዜ እየወሰደ እንደሆነ አስረድተዋል፡፡የግራ ቀኙን አቤቱታ የሰማው የአማራ ክልል ጠቅላይ ፍርድ ቤት በሰጠው ምላሽ፣ እንኳን የጤና ችግር ያለባቸውን ተከሳሾች ቀርቶ ለሌሎች ተከሳሾችም ቢሆን ሕገ መንግሥቱን መሠረት ያደረገ የተፋጠነ ፍትሕ የማግኘት መብት እንዳላቸው ገልጿል፡፡ ከጉዳዩ ውስብስብነት አንፃር አጫጭር ቀጠሮዎችን በመስጠት ማስረጃዎችን በማሰባሰብና በመመርመር አፋጣኝ መፍትሔ ለመስጠት ጥረት እየተደረገ መሆኑንም አክሏል፡፡ ምንም እንኳን ፍርድ ቤቱ ብዙ መዝገቦች ቢኖሩትም ጎን ለጎን በማየት በተፋጠነ ጊዜ ውሳኔ ለመስጠት እንደሚሠራ ገልጿል፡፡ ተከሳሾች ከምርመራ መዝገቡ ጋር ባያያዙት ማስረጃ ላይ ዓቃቤ ሕግ መጋቢት 4 ቀን 2012 ዓ.ም. መልስ እንዲሰጥ ትዕዛዝ ሰጥቷል፡፡    ,"አማራ,ፍርድ ቤት,ዓቃቤ ሕግ",Amharic,ፖለቲካ,
https://www.ethiopianreporter.com/article/18301,ኦሮሚያ ኢንተርናሽናል ባንክ አዲስ ፕሬዳዚንት ተሰየመለት,,,ዳዊት ታዬ,ባለፈው ሳምንት የኢትዮጵያ ንግድ ባንክ ፕሬዚዳንት በመሆን በተሾሙት አቶ አቤ ሳኖ ምትክ፣ አቶ ተፈሪ መኮንን የኦሮሚያ ኢንተርናሽናል ባንክ ፕሬዚዳንት ሆነው እንዲሠሩ የባንኩ ዳይሬክተሮች ቦርድ ወሰነ፡፡የኦሮሚያ ኢንተርናሽናል ባንክ አቶ ተፈሪ የባንኩ ፕሬዚዳንት ሆነው እንዲያገለግሉና ይህም ሹመት እንዲፀድቅለት ለኢትዮጵያ ብሔራዊ  ባንክ አስታውቋል፡፡አቶ ተፈሪ የባንኩ ፕሬዚዳንት ሆነው ከመሾማቸው ቀደም ብሎ በኦሮሚያ ኢንተርናሽናል ባንክ ውስጥ በምክትል ፕሬዚዳንትነት ሲያገለግሉ የቆዩ ሲሆን፣ በባንክ ኢንዱስትሪው ውስጥ ከ21 ዓመታት በላይ ልምድ ያላቸው መሆኑን ባንኩ አስታውቋል፡፡አቶ ተፈሪ ከ15 ዓመታት በላይ የሚሆነውን የአገልግሎት ዘመን ደግሞ በኢትዮጵያ ንግድ ባንክ፣ በወጋገን ባንክና በኦሮሚያ ኢንተርናሽናል ባንክ ውስጥ በከፍተኛ የኃላፊነት ደረጃ የሠሩ እንደሆነም ለማወቅ ተችሏል፡፡ ,"ባንክ,ኦሮሚያ ኢንተርናሽናል ባንክ  ",Amharic,ቢዝነስ,
https://www.ethiopianreporter.com/article/18275,ምርጫ ቦርድ ለፖለቲካ ፓርቲዎች አቤቱታ ክልሎችና የፖሊስ ኮሚሽኖች ምላሽ እንዲሰጡ ጠየቀ,,,በጋዜጣዉ ሪፓርተር,የኢትዮጵያ ብሔራዊ ምርጫ ቦርድ የተለያዩ ፓርቲዎች ያቀረቡለትን አቤቱታዎች መነሻ በማድረግ፣ ክልሎችና የፖሊስ ኮሚሽኖች ምላሽ እንዲሰጡ በደብዳቤ መጠየቁን አስታወቀ፡፡ ክልሎቹና የፖሊስ ኮሚሽኖች ትግራይ፣ አማራ፣ ደቡብና ኦሮሚያ ናቸው፡፡በትግራይ ክልል ላይ አቤቱታ ያቀረበው የትግራይ ዴሞክራሲያዊ ፓርቲ (ትዴፓ) መሆኑን የገለጸው ቦርዱ አቤቱታውም እስር፣ ማስፈራራትና የቢሮ መዘጋት ነው ብሏል፡፡ በአማራ ክልል ላይ አቤቱታ ያቀረበው የኢትዮጵያ ዜጎች ለማኅበራዊ ፍትሕ ፓርቲ (ኢዜማ) ደግሞ የስብሰባዎች መሰናከል በጎንደርና በደብረ ብርሃን እንዳጋጠመው፣ የፀጥታ ኃይሎችም ለስብሰባዎች መሰናከል ትብብር ማድረጋቸውን ማመልከቱን ቦርዱ አስታውቋል፡፡ በኦሮሚያ ክልል ላይ አቤቱታ ያቀረቡት የኦሮሚያ ብሔራዊ ፓርቲ (ኦብፓ)፣ የኦሮሞ ፌዴራሊስት ኮንግረስ (ኦፌኮ) እና የኦሮሞ ነፃነት ግንባር (ኦነግ) የአባላት እስራት፣ የቢሮ መዘጋት፣ የታፔላ መነቀል፣ ማስፈራራትና የመሥራቾች ፊርማ መነጠቅ በተለያዩ የኦሮሚያ ክፍሎች እንደ ደረሱባቸው መግለጻቸውን ቦርዱ አስረድቷል፡፡ በደቡብ ክልል ላይ አቤቱታ ያቀረበው የጌዴኦ ሕዝብ ዴሞክራሲያዊ ድርጅት (ጌሕዴድ) መሆኑን፣ የተፈጸመበት ድርጊትም ሰነድ መነጠቅና የማሟያ ፊርማ ማሰባሰብ ሒደት መደናቀፍ እንደሆነ ከምርጫ ቦርድ ለመረዳት ተችሏል፡፡ብሔራዊ ምርጫ ቦርድ የፖለቲካ ፓርቲዎቹ ያቀረቡትን አቤቱታ በማያያዝ፣ የሚመለከታቸውን የመንግሥት አካላት ጉዳዩን ከሚያስረዱ ሰነዶች ጋር የካቲት 26 እና 27 ቀን 2012 ዓ.ም. በቦርዱ ጽሕፈት ቀርበው እንዲያስረዱ ደብዳቤ መላኩን አስታውቋል። ለአቤቱታዎቹ ምላሽ እንዲሰጡ ጥሪ የደረሳቸው ተቋማትም የትግራይ ብሔራዊ ክልላዊ መንግሥት መስተዳድር፣ የኦሮሚያ ብሔራዊ ክልላዊ መንግሥት መስተዳድር፣ የአማራ ክልል ፖሊስ ኮሚሽን፣ የደቡብ ክልል ፖሊስ ኮሚሽን፣ የኦሮሚያ ፖሊስ ኮሚሽን፣ የኦሮሚያ ክልል ምሥራቅ ሸዋ ዞን ዝዋይ ባቱ ከተማ ፖሊስ መሆናቸውን ብሔራዊ ምርጫ ቦርድ ገልጿል፡፡ምርጫ ቦርድ የክልሎቹንና የፖሊስ ኮሚሽኖቹን ምላሽና የራሱን ውሳኔ በመገናኛ ብዙኃን አማካይነት ይፋ ያደርጋል ተብሎ ይጠበቃል፡፡,"ምርጫ ቦርድ,ትዴፓ,ኢዜማ,ኦብፓ,ኦፌኮ,ኦነግ",Amharic,ፖለቲካ,
https://www.ethiopianreporter.com/article/18273,መኢአድና ባልደራስ ቅንጅት ፈጠሩ,,http://www.ethiopianreporter.com/sites/default/files/2020-03/amharicI_13.jpg,ነአምን አሸናፊ,በኢትዮጵያ ዴሞክራሲዊ ሥርዓት ለመመሥረት እንዲቻል የፖለቲካ ድርጅቶች መቀናጀት አስፈላጊ መሆኑ ግልጽ ነው ያሉት የመላው ኢትዮጵያ አንድነት ድርጅት (መኢአድ) እና ባልደራስ ለእውነተኛ ዴሞክራሲ (ባልደራስ)፣ ‹‹መኢአድ ባልደራስ›› የተሰኘ ቅንጅት ፈጠሩ፡፡ ሁለቱ ፓርቲዎች ቅንጅት መፍጠራታቸውን ያስታወቁት ዓርብ የካቲት 27 ቀን 2012 ዓ.ም. በፓርቲዎቹ ሊቃነ መናብርት፣ ማለትም በመኢአዱ አቶ ማሙሸት አማረና በባልደራሱ አቶ እስክንድር ነጋ አማካይነት በመኢአድ ዋና ጽሕፈት ቤት በተከናወነ የፊርማ ሥነ ሥርዓት ወቅት ነው፡፡በአገሪቱ የሚንቀሳቀሱ የተለያዩ የፖለቲካ ፓርቲዎች ትብብር ዕውን ለማድረግ የተለያዩ ጥረቶች ሲደረጉ በርካታ አሠርት ዓመታት ማለፋቸውን የገለጹት ሁለቱ ፓርቲዎች፣ እስካሁን ድረስ ግን አመርቂ ውጤት ማስመዝገብ እንዳልተቻለ በመጥቀስ፣ አሁን የመሠረቱት ቅንጅት ግን ከዚህ ቀደም ከነበሩ ክፍተቶች ትምህርት በመውሰድ ጠንካራ ሆኖ ለመውጣት ያለመ መሆኑን በፊርማው ሥነ ሥርዓት ወቅት አስታውቀዋል፡፡ በዚህ ክፍተት ምርጫ 2012 ዓ.ም. የሚደረግ ከሆነ በሕወሓት መሐንዲስነት በአገራችን ለሦስት አሠርት ዓመታት ሠፍኖ የሚገኘው ፓርቲ የበላይነት ቀጣይ ዕድሜ የሚያገኝ ይሆናል በማለት ፓርቲዎቹ ገልጸው፣ በዚህም መሠረት ይህን የአንድ የፖለቲካ ድርጅት የበላይነት በሰላማዊ መንገድ ለማስወገድ የተከፈለው አገራዊ ዋጋ ግምት ውስጥ በማስገባት፣ በቀጣይነት እውነተኛ የሆነ የመድበለ ፓርቲ ሥርዓት መገንባቱ ለአገሪቱ ሰላም፣ አንድነትና ዕድገት የማዕዘን ድንጋይ መሆኑን በመገንዘብ፣ እንዲሁም በቀጣዩ ምርጫ ለገዥው ፓርቲ አገር አቀፍ አማራጭ የሚሆን የፓርቲዎች ስብስብ ለመፍጠር የመጀመርያውን ዕርምጃ መውሰድ አስፈላጊ ሆኖ በመገኘቱ፣ ይህን ቅንጅት ለመፍጠር ምክንያት እንደሆናቸው አስረድተዋል፡፡ በዚህም መሠረት አዲስ ቅንጅት መፍጠራቸውን ይፋ ያደረጉት ሁለቱ ፓርቲዎች ሌሎች ፓርቲዎችም ቅንጅቱን እንዲቀላቀሉ ጥሪ ያደረጉ ሲሆን፣ በቅርቡም የሚቀላቀላቸው ፓርቲ ሊኖር እንደሚችልም ጠቁመዋል፡፡ ሆኖም እስካሁን ድረስ ከነበሩት ቅንጅት፣ ኅብረት፣ ጥምረት ወይም ትብብር የተለየ ምን ነገር አላችሁ በማለት ከሪፖርተር ለቀረበ ጥያቄ፣ ‹‹ከዚህ በፊት ከነበሩት ውህደቶች የሚለየው ይህ ቅንጅት የማይፈርስ፣ የማይከሽፍ፣ እንዲሁም በሒደት ችግር የማይገጥመው ቅንጅት ይሆናል የሚል ተስፋ ይዘን በመነሳታችን ነው፤›› ሲሉ አቶ እስክንድር ምላሽ ሰጥቷል፡፡ ‹‹የተስፋችን መነሻ የሚሆነው ደግሞ እኔ በጋዜጠኛነት፣ መኢአድ ደግሞ በዋና ተዋናይነት በምርጫ 97 በነበረው ቅንጅት ውስጥ የተፈጠረው ችግር፣ ሒደትና ውጤት ምን እንደነበር፣ እንዲሁም በቅንጅት ብቻ ሳይሆን በአገር ላይ ምን አንድምታ እንዳስከተለ እናውቃለን፡፡ ስለዚህ ከዚያ የተማርንና ተሞክሮ የወሰድን ነን፡፡ ስለሆነም ያንን ሊደገም የማይቻልበትና የታዩንን ቀዳዳዎች የደፈነ ቅንጅት ነው፤›› ሲል አብራርቷል፡፡ ‹‹ይህ ቅንጅት ከዚህ በፊት እንደነበሩት ቅንጅቶች መጨረሻው ሕዝቡን የሚያሳዝን የመሆን ዕድሉ መቶ በመቶ የለም ባልልም፣ በጣም አነስተኛ ነው፡፡ የምርጫ 97ን የቅንጅት ስህተት አንደግምም፡፡ እነዚያን ስህተቶች መድገም ማለት በአገርና በሕዝብ ህልውና ላይ መጫወት ማለት ነው፤›› በማለት የተስፋቸውን መነሻ አስረድተዋል፡፡በተመሳሳይ አቶ ማሙሸት በጋራ የመሥራት ፋይዳን ያብራሩ ሲሆን፣ ‹‹ተበታትነን የምናደርገው ነገር ብዙም አጥጋቢ ይሆናል ብለን ስለማናስብ በጋራ ሆነን አቅማችንን፣ ዕውቀታችንን፣ ጉልበታችንን፣ እንዲሁም የሰው ኃይላችንን አንድ ላይ አጣምረን ጥሩና ጠንካራ የሆነ ተፎካካሪ መፍጠር አለብን ብለን እናምናለን፤›› ሲሉ አስረድተዋል፡፡    ሁለቱ  ፓርቲዎች የመሠረቱት ቅንጅት ከቆመላቸው ዓላማዎች መካከል፣  ‹‹ለኢትዮጵያ አገራዊና ለሕዝብ አንድነት በሰላማዊና በሕጋዊ መንገድ መታገል፣ በኢትዮጵያ ውስጥ ለዴሞክራሲና ለሕግ የበላይነት በሰላማዊና በሕጋዊ መንገድ መታገል፣ እንዲሁም ለአዲስ ሕገ መንግሥት በሰላማዊና በሕጋዊ መንገድ መታገል፤›› የሚሉት የሚጠቀሱ ናቸው፡፡ ይህንንም ዕውን ለማድረግ ሁለቱ ፓርቲዎች በምርጫ ጊዜ በጋራ ስያሜና በጋራ ምልክት እንደሚወዳደሩ፣ እነዚህን ዓላማዎች ዕውን ለማድረግ የፖሊሲ አማራጭ የሚያቀርብ የጋራ ማኒፌስቶ እንደሚያዘጋጁም አስታውቀዋል፡፡መኢአድ በሽግግሩ መንግሥት ወቅት የመላው አማራ ሕዝብ ድርጅት (መአሕድ) በታዋቂው የሕክምና ባለሙያ አስራት ወልደየስ (ፕሮፌሰር) አማካይነት የተመሠረተ ሲሆን፣ በ1995 ዓ.ም. ደግሞ መኢአድ በሚል መጠሪያ ወደ ኅብረ ብሔራዊ ድርጅትነት መሸጋገሩ የሚታወስ ነው፡፡ ከዚህ በተጨማሪም በአወዛጋቢውና በታሪካዊው ምርጫ 97 ወቅት ቅንጅት ለአንድነትና ለዴሞክራሲ ፓርቲ (ቅንጅት) ከመሠረቱት አራት ፓርቲዎች አንዱ እንደነበርም እንዲሁ ይታወሳል፡፡ ባልደራስ ደግሞ በመጀመርያ የአዲስ አበባን ባለቤትነት ጉዳይ በማንሳት የተቋቋመ ስብስብ የነበረ ሲሆን፣ በሒደት ወደ ፓርቲነት በማደግ ‹‹ባልደራስ ለእውነተኛ ዴሞክራሲ›› (ባልደራስ) በሚል ስያሜ የኢትዮጵያ ፖለቲካን በቅርቡ ከተቀላቀሉ ፓርቲዎች አንዱ ነው፡፡ ,"መኢአድ,ባልደራስ,ቅንጅት",Amharic,ፖለቲካ,
https://www.ethiopianreporter.com/article/18276,መንግሥትንና የኦነግ ሽምቅ ተዋጊዎችን የሚሸመግል የሰላም ኮሚቴ ተቋቋመ,,,ታምሩ ጽጌ,በኦሮሚያ ክልል በምዕራብ ወለጋና በጉጂ ዞኖች መንግሥትና የኦነግ ሽምቅ ተዋጊዎች የሚያደርጉት ውጊያ እንዲቆም፣ ለውጊያ የዳረጓቸውን ፖለቲካዊም ሆነ ሌሎች ልዩነቶችን በጠረጴዛ ዙሪያ ለመፍታት የሰላም ኮሚቴ ተቋቁሞ ሥራ መጀመሩ ታወቀ፡፡ በፌዴራል በጎ አድራጎትና ማኅበራት ምዝገባ ኤጀንሲ የተመዘገበና ዕውቅና የተሰጠው ‹‹የዕርቅና የሰላም ኮሚቴ›› የሚል ስያሜ ያለው ስብስብ፣ በሁለቱ ወገኖች መሀል የተከሰተውን ውጊያ ለማስቆም ከሐሙስ የካቲት 26 ቀን 2012 ዓ.ም. ጀምሮ ሥራ መጀመሩ ተገልጿል፡፡የኮሚቴው ዋና ጸሐፊና የሕግ ባለሙያ አቶ ለሚ ታዬ ለሪፖርተር እንደገለጹት፣ በሁለቱ ወንድማማቾች መካከል በተፈጠረ የፖለቲካ አመለካከት ችግር ወደ ውጊያ ከተገባ ሰንብቷል፡፡ በተለይ የምዕራብ ወለጋና የጉጂ አካባቢዎች ነዋሪዎች ለሞትና ለእንግልት ከመጋለጣቸውም በተጨማሪ፣ አላስፈላጊ መስዋዕነትን እየከፈሉ መሆኑን ተናግረዋል፡፡ እንደ አቶ ለሚ ገለጻ፣ በመንግሥትና በኦነግ ሽምቅ ተዋጊዎች መካከል ያለው ችግር ሊፈታ የሚችለው በሰላማዊ መንገድ ብቻ ነው፡፡ ሁለቱን አካላት በጠረጴዛ ዙሪያ አገናኝቶ እንዲወያዩና ልዩነቶችን እንዲፈቱ ማድረግ፣ ኅብረተሰቡም በሁለቱ ወገኖች መሀል ለሚደረገው ሰላማዊ የዕርቅ ሒደት የበኩሉን አስተዋጽኦ እንዲያደርግ የተለያዩ ሕዝባዊ ውይይቶችም ይደረጋሉ ብለዋል፡፡በመሆኑም ኮሚቴው ተግባራዊ ዕርምጃ ከመጀመሩ አስቀድሞ ሁለቱንም ወገኖች ማነጋገሩን የጠቆሙት አቶ ታዬ፣ በሁለቱም ወገኖች በኩል ፈቃደኝነቱ በመኖሩ ሥራ መጀመሩን ገልጸዋል፡፡ መጀመርያ ለሁለቱም ወገኖች የተኩስ አቁም ጥያቄ መቅረቡን፣ እንዲሁም ሁለቱን ወገኖች በጠረጴዛ ዙሪያ ለማነጋገር ቦታው የት ይሁን በሚለው ላይ ኮሚቴው እየተወያየ መሆኑንም አቶ ታዬ አክለዋል፡፡ በሁለቱ ወንድማማቾች መካከል የሚደረገው ውጊያ ሕፃናትንና አዛውንቶችን ጭምር ታጣቂ ከማድረግና የአገሪቱን ኢኮኖሚ ከማዳከም የዘለለ ጥቅም ስለሌለው፣ ችግሮቻቸውንና ልዩነቶቻቸውን በጠረጴዛ ዙሪያ ተቀምጠው በመነጋገር መፍታት አማራጭ የሌለው መፍትሔ  መሆኑንም አስረድተዋል፡፡መንግሥት ለሰላም ከሚሠሩ ከማንኛውም አካላት ጋር አብሮ ለመሥራት ፈቃደኛ መሆኑንና ኮሚቴውም ጥያቄውን ሲያቀርብ መቀበሉን አቶ ታዬ ጠቁመው፣ ኮሚቴው የጀመረው የዕርቅና የሰላም እንቅስቃሴ በአጭር ጊዜ ውስጥ ውጤታማ ይሆናል የሚል ተስፋ እንዳላቸውም ገልጸዋል፡፡ የሰላም ኮሚቴው 13 አበላትን ማካተቱን፣ ከኦሮሚያ ክልል የዕውቅና የምስክር ወረቀት እንደ ተሰጠው አቶ ታዬ አስታውቀዋል፡፡ በዚህ መሠረት የኮሚቴው ዋና ሥራ አስፈጻሚ አቶ አባቢያ አባ ጆቢር፣ ምክትል ሥራ አስፈጻሚ መሰሉ ታሪኩ (አርቲስት)፣ ዋና ጸሐፊ አቶ ታዬ ለሚ፣ አባላት ደግሞ አበበ ገመቹ (ዶ/ር)፣ እልፍነሽ ቀኖ (አርቲስት)፣ ገመቹ መገርሳ (ዶ/ር) እና ሌሎችም የተካተቱበት መሆኑን ለማወቅ ተችሏል፡፡አንዳንዶቹ የኮሚቴው አባላት ቀደም ብሎ ሁለቱን ወገኖች ለማስታረቅ ከሞከሩ አባ ገዳዎች ጋር ሲሠሩ እንደነበሩ አቶ ታዬ አክለዋል፡፡  ,"ኦሮሚያ,ኦነግ",Amharic,ፖለቲካ,
https://www.ethiopianreporter.com/article/18278,የግብፅ ድብቅ ፍላጎት የዓባይ ውኃን መቆጣጠር እንደሆነ የመንግሥት ግምገማ አመለከተ,,http://www.ethiopianreporter.com/sites/default/files/2020-03/%23-%281%29.jpg,ዮሐንስ አንበርብር,ግብፅ በህዳሴ ግድብ የውኃ አሞላልና አለቃቅ ላይ የሚደረገውን ድርድር አስታካ፣ የዓባይ ውኃን ሙሉ በሙሉ ለመቆጣጠር እያሴረች መሆኑን መንግሥት ያደረገው ግምገማ አመለከተ፡፡የግድቡን ውኃ አሞላልና አለቃቅን በተመለከተ የግድቡ ባለቤት የሆነችው ኢትዮጵያ በምታቀርበው የሙሌት ስትራቴጂ ላይ ተመሥርቶ የታችኞቹ የተፋሰሱ አገሮች ከሆኑት ከግብፅና ከሱዳን ጋር በትብብርና በጋራ ተጠቃሚነት መንፈስ በመደራደር ስምምነት ላይ መድረስ ሲገባ፣ ግብፅ በኢትዮጵያ የቀረበውን የሙሌትና የአለቃቀቅ ፕሮፖዛል ሙሉ በሙሉ ሊቀይሩ የሚችሉና በዓባይ ውኃ ላይ ለዘመናት የቆየውን የበላይነት ለማስቀጠል ጥረት እያደረገች መሆኑን መንግሥት በግምገማው አመልክቷል፡፡ግምገማውን አስመልክቶ ለሪፖርተር መረጃ የሰጡ አንድ ከፍተኛ ባለሙያ፣ ግብፅ የህዳሴ ግድቡ የመጀመርያ ምዕራፍ የውኃ ሙሌት ከተካሄደ በኋላ ሁለተኛውና ዋናው የውኃ ሙሌት ሊከናወን የሚገባው፣ በጥቁር ዓባይ የውኃ ተፋሰስ ላይ የሚኖሩ ኃይድሮሎጂካዊ ሁኔታዎች ሙሉ በሙሉ ተጠንተው መሆን አለበት የሚል ሐሳብ ማቅረቧን ጠቁመዋል፡፡በተጨማሪም ከመጀመርያው ሙሌት በኋላ የሚቀጥለው ምዕራፍ ሙሌት መከናወን የሚገባው ኢትዮጵያ የጥቁር ዓባይን አማካይ ተፈጥሯዊ የውኃ ፍሰት ለታችኞቹ አገሮች እየለቀቀች መሆን እንደሚገባው ሐሳብ ማቅረቧን፣ ይህም አንዱ የልዩነት ምንጭ መሆኑን ባለሙያው አስረድተዋል፡፡ ከላይ የተነሱትን የግብፅ ሐሳቦች አስመልክቶ በኢትዮጵያ በኩል በተደረገው ግምገማ፣ የግድቡ የውኃ ሙሌት ግብፅን እያስፈቀዱ እንዲከናወን የሚያስገድድ ነው፡፡ የጥቁር ዓባይ ውኃ ተፈጥሯዊ ፍሰት የሚባል ነገር በአሁኑ ወቅት እንደሌለ የገለጹት ባለሙያው፣ በጥቁር ዓባይ ተፋሰስ ላይ የፊንጫና የጣና በለስ ኃይል ማመንጫ ግድቦች መገንባታቸውን፣ እንዲሁም ህዳሴ ግድብ ደግሞ በዚሁ ተፋሰስ ላይ እየተገነባ የሚገኝ መሆኑን በምክንያትነት ያወሳሉ፡፡በመሆኑም የጥቁር ዓባይ ተፈጥሯዊ ፍሰትን እንዲጠበቅ መጠየቅ ማለት፣ ግብፅ ለእነዚህ ግድቦች ዕውቅና እንደማትሰጥ አመላካች መሆኑ እንደ ተገመገመ ገልጸዋል፡፡በተጨማሪም ሁለተኛው ምዕራፍ ሙሌት ከመጀመሩ አስቀድሞ የጥቁር ዓባይ ኃይድሮሎጂካዊ ሁኔታዎች ሙሉ በሙሉ መጠናት እንዳለባቸው፣ በየሦስት ዓመቱም በጥቁር ዓባይ ውኃ ፍሰት ላይ ኦዲት መደረግ እንዳለበት በግብፅ መነሳቱን የተናገሩት ባለሙያው፣ ይህ ማለት ኢትዮጵያ በራሷ ሉዓላዊ ግዛት ላይ ለምታከናውነው ፕሮጀክት የግብፅን ይሁንታ እንድትጠይቅ የሚያስገድድ ነጥብ በመሆኑ ተቀባይነት እንደማይኖረው መገምገሙን ገልጸዋል፡፡ በሌላ በኩል የኢትዮጵያ ህዳሴ ግድብና የግብፅ የአስዋን ግድብ የውኃ መጠናቸው በከፍተኛ ደረጃ ከቀነሰ፣ አንደኛው ግድብ ሌላኛውን ግድብ መደገፍ እንዳለበት ግብፅ መጠየቋን የጠቆሙት ባለሙያው ይህ አገላለጽ ግልጽ እንዳልሆነ አስረድተዋል፡፡‹‹የግብፅ አስዋን ግድብ በከፍተኛ ደረጃ ከቀነሰ ታላቁ የህዳሴ ግድብ ውኃ በመልቀቅ ድጋፍ እንዲያደርግ ከሆነ ግልጽ ነው፡፡ ነገር ግን ሁለቱም ግድቦች የውኃ መጠናቸው በቀነሰበት ሁኔታ አንደኛው ግድብ ሌላኛውን ያግዛል ማለት ግልጽ እንዳልሆነና ሆን ተብሎ ለማደናገር እንዲቀመጥ ግብፆች መፈለጋቸውን ያሳያል፤›› ብለዋል፡፡ይህ ነጥብ ከፍተኛ ጥንቃቄን የሚጠይቅ እንደሆነ ያነሱት ባለሙያው፣ በጥንቃቄ ጉድለት ይህንን የግብፅ ሐሳብ መቀበል ግብፅ ከህዳሴ ግድቡ በላይ ያሉ የኢትዮጵያ ግድቦችም በድርቅ ወቅት ውኃ እንዲለቁ መብት የሚሰጣት ሊሆን እንደሚችል ከግንዛቤ ውስጥ መግባቱን ተናግረዋል፡፡ በተጨማሪም የህዳሴ ግድቡ የረዥም ጊዜ የውኃ አስተዳደርን (Long-Term Operation) የተመለከተ ድርድር እንዲደረግ በግብፅ በኩል የቀረበው ሐሳብ፣ ሌሎቹን የዓባይ ተፋሰስ አገሮችን በማግለል የዓባይ ውኃ ክፍፍል በሦስቱ አገሮች መካከል እንዲደረግ ውጤት የሚኖረውና ኢትዮጵያ በሌሎቹ አገሮች ላይ ክህደት እንድትፈጽም የሚያደርግ በመሆኑ ጥንቃቄ ሊደረግ እንደሚገባ አስረድተዋል፡፡በአጠቃላይ የግብፅ ፍላጎት ሲታይ በዓባይ ውኃ ላይ የያዘችውን የበላይነት ማጠናከር፣ ኢትዮጵያን ስምምነት ውስጥ በማስገባት በጥቁር ዓባይ ላይ የተሠሩትንም ሆነ ወደፊት የሚሠሩትን ፕሮጀክቶች በግብፅ ፈቃድ እንዲከናወኑ የማድረግና የኢትዮጵያን ወንዝ የመቆጣጠር ውጤት እንደሚያስከትል በመንግሥት መገምገሙን ገልጸዋል፡፡በመሆኑም ኢትዮጵያ የራሷን ፕሮፖዛል (ምክረ ሐሳብ) ይዛ ከታችኞቹ አገሮች ጋር በትክክለኛ ሉዓላዊነት መርህ ድርድር እንምታደርግ ገልጸዋል፡፡ የአሜሪካ የገንዘብ ተቋም ኃላፊ በቅርቡ በሰጡት አስተያየት ኢትዮጵያ ስምምነት እንዳይደረስ እንቅፋት እንደሆነች አድርገው የወቀሱ ቢሆንም፣ የኢትዮጵያ የውጭ ጉዳይ ሚኒስቴር አሜሪካ ሦስቱ አገሮች ስምምነት ላይ እንዲደረስ ድጋፍ ማድረግ ላይ ብቻ እንድትወስንና ይህንንም በገለልተኝነት መርህ እንድትፈጽም ጠይቋል፡፡በተመሳሳይ የዓረብ ሊግ አገሮች በዚህ ሳምንት የግብፅን ፍላጎት በመደገፍ ያወጡትን መግለጫ የውጭ ጉዳይ ሚኒስቴር በማውገዝ፣ የዓባይ ተፋሰስ አገሮች ሉዓላዊ ህልውና ያላቸው በመሆኑ የዓረብ ሊግ ይህንን መብታቸውን ማክበርና በእነሱ በኩል ያለውን ምክንያታዊ እውነታዎች ማገናዘብ ሲገባው፣ የያዘው አቋም ተገቢና የሊጉ አባል አገሮች ከኢትዮጵያ ጋር ያላቸውን ግንኙነት ያላገናዘበ መሆኑን አስታውቋል፡፡አሜሪካም ሆነች የዓረብ ሊግ አባል አገሮች ለኢትዮጵያ የልማት ሥራዎች የገንዘብ ድጋፍ የሚያደርጉ አጋሮች በመሆናቸው የህዳሴ ግድቡን አስመልክቶ ከግብፅ ጋር የተፈጠረው ውጥረት ኢትዮጵያ ከእነሱ ድጋፍ እንዳታገኝ ወደ መከልከል ሊያደርሳቸው እንደሚችል በኢትዮጵያ ልሂቃን በኩል በሥጋት ደረጃ ይነሳል፡፡ይህ በዚህ እንዳለ ሰሞኑን የገዥው ፓርቲ (ብልፅግና) አመራሮች በፓርቲያቸው ፕሮግራምና ሌሎች ጉዳዮች ላይ ሲያደርጉት የነበረውን ውይይት ባለፈው ሳምንት ሲያጠናቅቁ የተገኙት የፓርቲው ሊቀመንበር ጠቅላይ ሚኒስትር ዓብይ አህመድ (ዶ/ር) ባደረጉት ንግግር፣ ካነሷቸው ጉዳዮች አንዱ የህዳሴ ግድቡን የተመለከተ ነበር፡፡ በዚህ ንግግራቸውም፣ ‹‹ከውጭ ለምናገኘው ሀብት ብለን አገራዊ ክብራችንን አሳልፈን አንሰጥም፤›› ካሉ በኋላ፣ ‹‹ባለፈው ነገር ሳንቆጭና የያዝነውን ሳንለቅ ግድቡን አጠናቀን የሕዝባችንን ተጠቃሚነት ለማረጋገጥ እንሠራለን፡፡ የሌሎች አገሮችን ጥቅም በማይጋፋ መንገድ ጥቅም ላይ እናውለዋለን፤›› ብለዋል፡፡ አሜሪካ በኢትዮጵያ የተጀመሩ የኢኮኖሚ ሪፎርሞችን ለመደገፍ አምስት ቢሊዮን ዶላር ብድር ልታቀርብ እንደሆነ የውጭ ሚዲያዎች የገንዘብ ሚኒስትሩን አቶ አህመድ ሽዴን፣ እንዲሁም የገንዘብ ድጋፍ ለማድረግ የተዘጋጀውንና ከወራት በፊት ሥራ የጀመረውን ፋይናንሺያል ዴቨሎፕመንት ኤጀንሲ ኃላፊ በመጥቀስ መዘገባቸው ይታወሳል፡፡ይህ ኤጀንሲ ‹‹Build Act›› ተብሎ በሚታወቀው እ.ኤ.አ. በ2019 በወጣ የአሜሪካ ሕግ የተቋቋመ ሲሆን፣ የኤጀንሲው ማቋቋሚያ ምክንያት የአሜሪካን የውጭ ፖሊሲ ለማስፈጸም እንደሆነ የሕጉ ምዕራፍ ሁለት ላይ የተቀመጠው ዓላማ በግልጽ ያስረዳል፡፡,"ህዳሴ ግድብ,ግብፅ,አሜሪካ,ብልፅግና",Amharic,ፖለቲካ,
https://www.ethiopianreporter.com/article/18282,መንግሥትንና የኦነግ ሽምቅ ተዋጊዎችን የሚሸመግል የሰላም ኮሚቴ ተቋቋመ,,,ታምሩ ጽጌ,ለሁለቱም ወገኖች የተኩስ አቁም ጥያቄ ቀርቦላቸዋል በኦሮሚያ ክልል በምዕራብ ወለጋና በጉጂ ዞኖች መንግሥትና የኦነግ ሽምቅ ተዋጊዎች የሚያደርጉት ውጊያ እንዲቆም፣ ለውጊያ የዳረጓቸውን ፖለቲካዊም ሆነ ሌሎች ልዩነቶችን በጠረጴዛ ዙሪያ ለመፍታት የሰላም ኮሚቴ ተቋቁሞ ሥራ መጀመሩ ታወቀ፡፡ በፌዴራል በጎ አድራጎትና ማኅበራት ምዝገባ ኤጀንሲ የተመዘገበና ዕውቅና የተሰጠው ‹‹የዕርቅና የሰላም ኮሚቴ›› የሚል ስያሜ ያለው ስብስብ፣ በሁለቱ ወገኖች መሀል የተከሰተውን ውጊያ ለማስቆም ከሐሙስ የካቲት 26 ቀን 2012 ዓ.ም. ጀምሮ ሥራ መጀመሩ ተገልጿል፡፡የኮሚቴው ዋና ጸሐፊና የሕግ ባለሙያ አቶ ለሚ ታዬ ለሪፖርተር እንደገለጹት፣ በሁለቱ ወንድማማቾች መካከል በተፈጠረ የፖለቲካ አመለካከት ችግር ወደ ውጊያ ከተገባ ሰንብቷል፡፡ በተለይ የምዕራብ ወለጋና የጉጂ አካባቢዎች ነዋሪዎች ለሞትና ለእንግልት ከመጋለጣቸውም በተጨማሪ፣ አላስፈላጊ መስዋዕነትን እየከፈሉ መሆኑን ተናግረዋል፡፡ እንደ አቶ ለሚ ገለጻ፣ በመንግሥትና በኦነግ ሽምቅ ተዋጊዎች መካከል ያለው ችግር ሊፈታ የሚችለው በሰላማዊ መንገድ ብቻ ነው፡፡ ሁለቱን አካላት በጠረጴዛ ዙሪያ አገናኝቶ እንዲወያዩና ልዩነቶችን እንዲፈቱ ማድረግ፣ ኅብረተሰቡም በሁለቱ ወገኖች መሀል ለሚደረገው ሰላማዊ የዕርቅ ሒደት የበኩሉን አስተዋጽኦ እንዲያደርግ የተለያዩ ሕዝባዊ ውይይቶችም ይደረጋሉ ብለዋል፡፡በመሆኑም ኮሚቴው ተግባራዊ ዕርምጃ ከመጀመሩ አስቀድሞ ሁለቱንም ወገኖች ማነጋገሩን የጠቆሙት አቶ ታዬ፣ በሁለቱም ወገኖች በኩል ፈቃደኝነቱ በመኖሩ ሥራ መጀመሩን ገልጸዋል፡፡ መጀመርያ ለሁለቱም ወገኖች የተኩስ አቁም ጥያቄ መቅረቡን፣ እንዲሁም ሁለቱን ወገኖች በጠረጴዛ ዙሪያ ለማነጋገር ቦታው የት ይሁን በሚለው ላይ ኮሚቴው እየተወያየ መሆኑንም አቶ ታዬ አክለዋል፡፡ በሁለቱ ወንድማማቾች መካከል የሚደረገው ውጊያ ሕፃናትንና አዛውንቶችን ጭምር ታጣቂ ከማድረግና የአገሪቱን ኢኮኖሚ ከማዳከም የዘለለ ጥቅም ስለሌለው፣ ችግሮቻቸውንና ልዩነቶቻቸውን በጠረጴዛ ዙሪያ ተቀምጠው በመነጋገር መፍታት አማራጭ የሌለው መፍትሔ  መሆኑንም አስረድተዋል፡፡መንግሥት ለሰላም ከሚሠሩ ከማንኛውም አካላት ጋር አብሮ ለመሥራት ፈቃደኛ መሆኑንና ኮሚቴውም ጥያቄውን ሲያቀርብ መቀበሉን አቶ ታዬ ጠቁመው፣ ኮሚቴው የጀመረው የዕርቅና የሰላም እንቅስቃሴ በአጭር ጊዜ ውስጥ ውጤታማ ይሆናል የሚል ተስፋ እንዳላቸውም ገልጸዋል፡፡ የሰላም ኮሚቴው 13 አበላትን ማካተቱን፣ ከኦሮሚያ ክልል የዕውቅና የምስክር ወረቀት እንደ ተሰጠው አቶ ታዬ አስታውቀዋል፡፡ በዚህ መሠረት የኮሚቴው ዋና ሥራ አስፈጻሚ አቶ አባቢያ አባ ጆቢር፣ ምክትል ሥራ አስፈጻሚ መሰሉ ታሪኩ (አርቲስት)፣ ዋና ጸሐፊ አቶ ታዬ ለሚ፣ አባላት ደግሞ አበበ ገመቹ (ዶ/ር)፣ እልፍነሽ ቀኖ (አርቲስት)፣ ገመቹ መገርሳ (ዶ/ር) እና ሌሎችም የተካተቱበት መሆኑን ለማወቅ ተችሏል፡፡አንዳንዶቹ የኮሚቴው አባላት ቀደም ብሎ ሁለቱን ወገኖች ለማስታረቅ ከሞከሩ አባ ገዳዎች ጋር ሲሠሩ እንደነበሩ አቶ ታዬ አክለዋል፡፡  ,"ኦሮሚያ,ኦነግ,ዕርቅ",Amharic,ፖለቲካ,
https://www.ethiopianreporter.com/article/18299,ኢትዮጵያ ዓለም አቀፍ ገጽታ በያዘው የህዳሴ ግድብ ድርድር አሸናፊ ሆና ለመውጣት ምን አማራጮች አሏት?,,http://www.ethiopianreporter.com/sites/default/files/2020-03/amharicIII.jpg,ብሩክ አብዱ,ኢትዮጵያ ከመጋቢት 2003 ዓ.ም. ጀምሮ በዓባይ ወንዝ ላይ እየገነባች ባለችው የታላቁ ህዳሴ ግድብ ምክንያት፣ ግድቡ በታችኛው የተፋሰስ አገሮች ላይ ሊኖረው የሚችለውን ጉልህ ተፅዕኖ ለመቀነስ ያስችላል የተባሉ ውይይቶችን ከግብፅና ከሱዳን ጋር ስታደርግ ስምንት ዓመታት ተቆጥረዋል፡፡ ለስምንት ዓመታት የግድቡን የውኃ አሞላልና አለቃቀቅ የተመለከቱ ውይይቶች በተለያዩ ደረጃዎች ሲካሄዱ የቆዩ ቢሆንም፣ እነዚህ ውይይቶች እዚህ ግባ የሚባል ውጤት አምጥዋል ለማለት እንደሚያዳግት በርካቶችን ያስማማል፡፡ ድርድርና ውይይቱ ከግብ ሊደርስ ሲል ግብፅ በተደጋጋሚ ራሷን በማግለል ይኼን ያህል ጊዜ እንዲወስድና ፍሬ አልባ ምልልስ ብቻ እንዲሆን የበኩሏን ድርሻ እንደተጫወተች በተደጋጋሚ ስትወቅስ የቆየች ሲሆን፣ የግድቡ ድርድር በውኃ አሞላልና አለቃቀቅ ብቻ ሳይታጠር ወደ ውኃ ክፍፍል የዘለቀ እንዲሆን ለማድረግ ከፍተኛ ጥረት ስታደርግ እንደቆየችም ሲነገር ቆይቷል፡፡የኢትዮጵያ መንግሥት በተደራዳሪዎቹ አማካይነት ሲገልጽ የቆየው፣ ለናይል ከ85 በመቶ በላይ አስተዋጽኦ የሚያደርገው የዓባይ ወንዝ ላይ የሚገነባው ግድብ በታችኛው የተፋሰስ አገሮች ላይ ጉልህ ተፅዕኖ እንደማያስከትል ነበር፡፡ በእኩልና ፍትሐዊ ተጠቃሚነት መርሆዎች የተመራ ድርድር እንዲኖር እንደሚሠራ ሲያስታውቅም ቆይቷል፡፡ ግብፅም ይኼንን የኢትዮጵያን አቋም በቆይታ የተጋራች ይመስላል በማለት አስተያየት የሚሰጡ የመሰሉ ታዛቢዎችና ተንታኞች፣ ግድቡ መገንባት የለበትም ከሚለው የቀደመው አቋሟ በመለወጥ በውኃ መጠን ላይ ለመነጋገር መዘጋጀቷም የዚህ ማመላከቻ ነው ይላሉ፡፡ይሁንና ግድቡ ከ12 እስከ 21 ዓመታት ባለው ጊዜ ውስጥ መያዝ የሚችለውን 74 ኪዩቢክ ሜትር ውኃ እንዲሞላ፣ እንዲሁም ከግድቡ በየዓመቱ 41 ቢሊዮን ኪዩቢክ ሜትር ውኃ እንዲለቀቅልኝ ስትል ግብፅ ያቀረበችውን ጥያቄ የኢትዮጵያ መንግሥት አልተቀበለውም፡፡ ግድቡ ከአራት እስከ ሰባት ዓመታት ባለው ጊዜ ውስጥ እንዲሞላ፣ እንዲሁም ከግድቡ የሚለቀቀው ውኃም በዓመት ከ31 ቢሊዮን ኪዩቢክ ሜትር እንደማይበልጥ ኢትዮጵያ ያቀረበችው ምክረ ሐሳብ በሁለቱ አገሮች መካከል አለመግባባት ፈጥሯል፡፡ ሱዳን በበኩሏ ግድቡ እንደሚጠቅማት በተደጋጋሚ ስትናገር የቆየች ቢሆንም፣ ሥጋቷ የግድቡ ጥንካሬ እንደሆነና ለዚህም ሥጋት እንዳይገባት በኢትዮጵያ መንግሥት ሳይንሳዊ ማረጋገጫ እንደተሰጣት ይታወቃል፡፡ በዚህም ሳቢያ በድርድሮቹ ወቅትም ሆነ በሌሎች መድረኮች ያላት አቋም ብሔራዊ ጥቅሟን ባገናዘበ መንገድ ከኢትዮጵያ ጋር የተጣጣመ እንደሆነ ሲገለጽም ቆይቷል፡፡በግድቡ ግንባታ ወቅታዊ ሁኔታ፣ እንዲሁም በግድቡ ላይ እየተካሄደ ያለውን ድርድር በማስመልከት ከውኃ፣ መስኖና ኢነርጂ ሚኒስትር ስለሺ በቀለ (ዶ/ር) ጋር በመሆን በጠቅላይ ሚኒስትር ጽሕፈት ቤት ባለፈው ሳምንት ጋዜጣዊ መግለጫ የሰጡት የውጭ ጉዳይ ሚኒስትር አቶ ገዱ አንዳርጋቸው፣ ‹‹ሱዳኖች ያላቸው አቋም አሁንም ግድቡ ይጠቅመናል የሚል ጠንካራ አቋም ነው፡፡ ነገር ግን ከራሳቸው ጉዳዮች ተነስተው የሚያነሷቸው ጥያቄዎች አሉ፡፡ ለምሳሌ ግድቡ በእነሱ ድንበር አቅራቢያ ስለተገነባ አንድ ነገር ቢሆን ቀድመው የሚጎዱት እነሱ ናቸውና የደኅንነት ጥያቄ አላቸው፡፡ ከውኃ አለቃቀም ጋርም በተያያዘ እንዲሁ፡፡ ነገር ግን ሱዳን የዓባይን ውኃ የመቆጣጠር ፍላጎት የላትም፡፡ የዓባይን ውኃ የመቆጣጠር ፍላጎት ያላት ግብፅ ናት፤›› ሱሉ ተናግረዋል፡፡ስለሺ (ዶ/ር) ግን ግድቡ የሚሠራበት ቴክኖሎጂ የደኅንነት ሥጋት የሌለበትና ይኼም በጥናት የተረጋገጠ ስለሆነ፣ የታችኛው ተፋሰስ አገሮች ምንም ሥጋት ሊገባቸው እንደማይገባ ጠቁመዋል፡፡ይሁንና ይኼ የግድብ ድርድር ያለ ስምምነት ስምንት ዓመታት አስቆጥሮ መጨረሻው ቅርብ አልመስል እያለ በሄደበት ወቅት፣ የግድቡ ድርድር የሦስቱ አገሮች ወይም የተፋሰሱ፣ ወይም የአፍሪካ ጉዳይ ብቻ ከመሆን አልፎ ዓለም አቀፍ ገጽታ እየያዘ መጥቷል፡፡ ይኼ እንዲሆን ያደረገው ክስተት ግድቡን በተመለከተ ሥጋት ገብቶኛል በማለት ግብፅ ለአሜሪካ ባቀረበችው የአደራድሩኝ ጥያቄ ጣልቃ የገቡት የአሜሪካ የግምጃ ቤት (ትሬዥሪ) ኃላፊ ስቲቨን ሞኑሽንና የዓለም ባንክ ፕሬዚዳንት ዴቪድ ማልፓስ በታዛቢነት መሳተፋቸው ሲሆን፣ የታዛቢነት ሚናቸው ምን እንደሆነ በግልጽ ሳይታወቅ የሚና መለዋወጥ ሲታይም ነበር፡፡በዚህም ሳቢያ ሥጋት የገባቸው ወገኖች አሜሪካ ለምን ጣልቃ ገባች? ይኼስ እ.ኤ.አ. በ2015 ከተፈረመው የመሮሆዎች መግለጫ (Declaration of Principles)  ያፈነገጠ አይደለም ወይ? ከሆነስ የአሜሪካ የውጭ ጉዳይ ሚኒስቴር እንጂ ለእንዲህ ዓይነት ጉዳዮች ዕውቀት የሌለው የግምጃ ቤት ኃላፊ ለምን ታዛቢ ተደረገ? በማለት ሲጠይቁ ነበር፡፡ የኢትዮጵያ የውጭ ጉዳይ ሚኒስቴርም በመጀመርያው ስብሰባ ከመሳተፉ አስቀድሞ፣ ይኼንን ጥያቄ በደብዳቤ ለአሜሪካ መንግሥት ማሳወቁን በወቅቱ ተናግሮ ነበር፡፡ኢትዮጵያ የአሜሪካን ታዛቢነትም ሆነ አደራዳሪነት ያልጠየቀች መሆኗን የገለጹት አቶ ገዱ፣ በአሜሪካና በዓለም ባንክ ታዛቢነት በሚካሄደው ድርድር ለመሳተፍ የፈቀደችው ፕሬዚዳንት ዶናልድ ትራምፕ ባቀረቡት ጥያቄ መሠረትና አገሪቱ ከአሜሪካ ጋር ባላት ወዳጅነት ምክንያት እንደሆነም ገልጸዋል፡፡በአሜሪካ ታዛቢነት የተደረገው ድርድር አገሮቹ በብዙ ጉዳዮች ላይ እንዲስማሙ ማድረጉን ያስታወቁት አቶ ገዱ፣ አሁንም ግን ከቴክኒክና ከሕግ አንፃር ገና ስምምነት ያልተደረሰባቸውና ንግግር ሊደረግባቸው የሚገቡ ጉዳዮች መኖራቸውን ጠቁመዋል፡፡ በተጨማሪም የአሜሪካና የዓለም ባንክ የሚና መዛነፍ ነበር ብለዋል፡፡ በዚህም ሳቢያ አሜሪካኖቹ አንዴ ታዛቢ፣ አንዴ አቀላጣፊ፣ ሌላ ጊዜ ደግሞ አደራዳሪ እንደሆኑ ሲናገሩ ተደምጠዋል፡፡ሆኖም ኢትዮጵያ ከግድቡ ድርድር ራሷን ማራቋንና በአሜሪካ ለመጨረሻ ጊዜ በተካሄደው ድርድር አለመሳተፏን ተከትሎ፣ ይኼ ዓለም አቀፍ ገጽታ የያዘው የዓባይ ውኃ ግድብ ምን ዓይነት አንድምታዎች (Implications) ይኖሩታል ሲሉ የሚጠይቁ በርካቶች ናቸው፡፡ ሐሙስ የካቲት 26 ቀን 2012 ዓ.ም. በተካሄደው የዓረብ ሊግ ስብሰባ በግብፅ ካይሮ የተገኙ የዓረብ አገሮች ከሱዳን በስተቀር፣ በሙሉ ኢትዮጵያን የሚኮንን ውሳኔ አሳልፈዋል፡፡ ይኼም የዓረቡ ዓለም በድርድሩና በግድቡ ጉዳይ ከፍተኛ ሥፍራ እየያዘ መምጣቱን ያመላክታል ሲሉ ታዛቢዎች ይገልጻሉ፡፡በአዲስ አበባ ዩኒቨርሲቲ የአገር ልማት ጥናት ኮሌጅ የክፍለ አገራዊና አካባቢያዊ ልማት ጥናት ማዕከል መምህር የሺጥላ ወንድሜነህ (ዶ/ር)፣ የዚህን ጉዳይ አንድምታ  በቅጡ ለመረዳት ወደኋላ መለስ ብሎ ማየት ያስፈልጋል በማለት እ.ኤ.አ. በ2010 የተፈረመውን የትብብር ማዕቀፍ ስምምነት (Cooperation Frame Work Agreement) እና በ2015 በግብፅ፣ በኢትዮጵያና በሱዳን መካከል የተፈረመውን የመርሆዎች መግለጫ ስምምነት ይጠቅሳሉ፡፡የትብብር ማዕቀፍ ስምምነቱ ከመፈረሙ አስቀድሞ በናይል ተፋሰስ አገሮች መካከል ሁሉን አቀፍ የሆነ ስምምነት ያልነበረ መሆኑን የሚጠቁሙት የሺጥላ (ዶ/ር)፣ እ.ኤ.አ. በ2010 የተፈረመው ስምምነት ግብፅ በዓባይ ውኃ ላይ የነበራትን የበላይነት የሚገዳደር ነበር ይላሉ፡፡ በዚህም ሳቢያ እ.ኤ.አ. በ1929 እና በ1959 የተፈረሙት የዓባይ ውኃ ክፍፍል የቅኝ ግዛት ስምምነቶች ውስጥ ተገፍተው የነበሩ የተቀሩት የናይል ተፋሰስ አገሮች የመጡበት፣ እንዲሁም የቅኝ ግዛት ስምምነትን ጥያቄ ውስጥ የከተተ እንደሆነም ያስረዳሉ፡፡‹‹በዓባይ ውኃ ዙሪያ የታዩ ለውጦች ከዚህ ስምምነት ይጀምራሉ፤›› በማለት ምልከታቸውን የሚያጋሩት የሺጥላ (ዶ/ር) ግብፅ፣ ኢትዮጵያና ሱዳን ምንም እንኳን የህዳሴ ግድቡን የውኃ አሞላልና አለቃቀቅ የተመለከተ ቢሆንም እ.ኤ.አ. በ2015 የፈረሙት የመርሆዎች መግለጫ ስምምነት የቀደመውን መልካም ስምምነት ጥያቄ ውስጥ የከተተና ሌሎቹን የተፋሰስ አገሮች ያገለለ ነበር በማለት ይተቻሉ፡፡ ይኼም ስምምነት ከፍተኛ ድጋፍና ኃይል ከሆኗት የተፋሰስ አገሮች ኢትዮጵያ እንድትነጠል ማድረጉን፣ ወደ ሥራ ይገባል ተብሎ የነበረው የትብብር ማዕቀፍ ስምምነት እንዳይተገበር እንቅፋት ነበር ይላሉ፡፡ግብፆችም ኢትዮጵያን ከሌሎች የተፋሰሱ አገሮች በመነጠል ምክንያታዊ የሆኑ የሚመስሉ ጥያቄዎችን እያነሳች ጉዳዩን መስመር ስታስቀይር መቆየቷንና ይኼም በተወሰነ ደረጃ የተሳካላት ድርጊት እንደሆነ በማመላከት፣ በዚህ ሒደት ግን ግብፆች ቢያንስ እኩል ተጠቃሚነት የሚለውን መርህ እንዲቀበሉ የሆኑበትም ነበር ይላሉ፡፡ ሆኖም የህዳሴ ግድቡ በእነሱ ላይ ጉልህ ተፅዕኖ ያመጣል የሚለውን ለዓለም ማሳመን ችለዋል ሲሉም የሺጥላ (ዶ/ር) ያክላሉ፡፡ከዚህ ሊስተካከል የሚችል ሥራ በኢትዮጵያ በኩል እንዳልተሠራ፣ የግብፅ ባለሙያዎችም ሆኑ ሳይንቲስቶች በተሰማሩበት ዘርፍ በሚያወጧቸው ጽሑፎች ያንን ሲያስተጋቡ፣ የኢትዮጵያ አጥኚዎች ከዚያ ጋር ሊወዳደር የሚችልና ግድቡ ለኢትዮጵያውያን ያለውን ጥቅምና በታችኛው የተፋሰሱ አገሮች ላይ የጎላ ተፅዕኖ እንደማይኖረው የሚያሳይ ሥራ አላከናወኑም በማለት ይወቅሳሉ፡፡ስለዚህም ግብፆች ግድቡ ጉልህ ጉዳት ከማድረስ ባለፈ በመካከለኛው ምሥራቅ የደኅንነት ሥጋት እንደሚሆን ለአሜሪካ ማሳመን በመቻላቸው፣ ፕሬዚዳንት ትራምፕ ጣልቃ እንዲገቡ አድርጓቸዋልም ሲሉ መምህሩ ያስረዳሉ፡፡ ከዚህ ባለፈም ፕሬዚዳንት ትራምፕ ለዓመታት ለዘለቀው የእስራኤልና የፍልስጤም ጦርነትን መጨረሻ ያበጅለታል በማለት ያዘጋጁት የመካከለኛው ምሥራቅ የሰላም ዕቅድ ለመተግበር ግብፅ አጋዥ እጇን ስለዘረጋች፣ ይኼንን ለመጠቀም ፕሬዚዳንቱ ይፈልጋሉ ሲሉ ይተነትናሉ፡፡ለዚህ ደግሞ የግብፅ የዓረቡ ዓለም መሪ ተደርጋ መወሰዷና ያላት ተቀባይነት ከፍተኛ በመሆኑ ዕድል ይሆናታል ይላሉ፡፡ ማሳያውም የፍልስጤም መንግሥት በፅኑ እየተቃወመው ያለውን የአሜሪካ መንግሥት የመካከለኛው ምሥራቅ የሰላም ዕቅድ፣ ሌሎች የዓረብ አገሮች ሲቃወሙት አለመታየቱ ነው ብለው፣ ስለዚህም ጉዳዩ ዓለም አቀፍ ገጽታ በመያዝ የደኅንነት ሥጋትም ተደርጎ ቀርቧል ብለዋል፡፡የዚህ አንዱ አንድምታ ግብፅ ጉዳዩን ዓለም አቀፍ ገጽታ በማስያዝ በኢትዮጵያ ላይ ከፍተኛ ተፅዕኖ ማሳደር መፈለጓን ነው የሚሉት የሺጥላ (ዶ/ር)፣ ይኼም ኢትዮጵያን ከጎረቤት አገሮች እንዲሁም ከዓረቦች በመነጠል ለማዳከም ያለመ ነው በማለት ያመላክታሉ፡፡ኢትዮጵያ ከፍተኛ የሆነ የኢኮኖሚ ግንኙነት ከዓረብ አገሮች፣ በተለይም ከተባበሩት ዓረብ ኤምሬትስና ከሳዑዲ ዓረቢያ ጋር መመሥረቷንና እነሱም በኢትዮጵያና በቀጣናው ፍላጎቶች የራሳቸው ያሏቸው መሆኑን በማመልከት፣ ጫና መፍጠሩና መነጠሉ የተቀናጀ እንዲሆን የማድረግ ፍላጎት አለ ሲሉ የሺጥላ (ዶ/ር) ያስረዳሉ፡፡ስለዚህም በዚህ ሒደት አሸናፊ ሆኖ ለመውጣት ኢትዮጵያ በጥንቃቄ ልትከተላቸው የሚገቡ አማራጮች ስላሉ፣ እነሱን ማገናዘብ ያሻል በማለት አማራጮችን ይጠቁማሉ፡፡የመጀመርያው አማራጭ እ.ኤ.አ. በ2010 በተፈረመው የትብብር ማዕቀፍ ስምምነት፣ ከኢትዮጵያ ጎን የነበሩትን የተፋሰሱ አገሮች የዚህ ድርድር አካል እንዲሆኑ ማድረግ ነው ይላሉ፡፡ አሁን ጉዳዩ ሌሎቹን የተፋሰስ አገሮች ያገለለ፣ እንዲሁም የግብፅና የኢትዮጵያ ጉዳይ ብቻ እንዲመስል በመደረጉ ሌሎቹን የተፋሰስ አገሮች ማሳተፍ ዋጋ ሊያስከፍል እንደሚቻል በማመን፣ ነገር ግን መከፈል ያለበት ዋጋ ተከፍሎ ይኼንን ማድረግ ያስፈልጋል ይላሉ፡፡በሁለተኛ ደረጃ ግብፅ ጉዳዩን ወደ ዓረብ ሊግ እንደወሰደችው ሁሉ፣ ኢትዮጵያም የአፍሪካ ኅብረት ተሳታፊ እንዲሆን ማድረግ ያስፈልጋታል በማለት ያሳስባሉ፡፡ሦስተኛው አማራጭ ደግሞ በሕዝብ ዲፕሎማሲ (Public Diplomacy) ላይ በደንብ መሥራት፣ የህደሴ ግድቡ የሚባለውን ያህል ጉዳት እንደማያስከትልና ለኢትዮጵያ አስፈላጊ መሆኑን ለተቀረው ዓለም ማሳወቅ የግድ ነው ይመክራሉ፡፡ከዚህ በተጨማሪም የአሜሪካ ሕዝብን፣ ምሁራንን፣ የትምህርት ተቋማትን፣ እንዲሁም የሕግ አውጪውን አካል ለማሳመን (Lobby) መሥራት ያስፈልጋል ይላሉ፡፡ ነገር ግን ይኼ ከፍተኛ ገንዘብ የሚጠይቅ ከመሆኑም በላይ፣ ጉዳዩን አሁን የያዙት ፕሬዚዳንት ትራምፕ ስለሆኑና እሳቸው ዘንድ ድረስ ተፅዕኖ ማሳደር ይቻላል ወይ ከሚሉት ጉዳዮች አንፃር መታየት አለበት ይላሉ፡፡ነገር ግን ይኼ የግብፅ ግፊት እዚህ መድረሱ መልካም ነው በማለት በጎ ጎን እንዳለው የሚናገሩት የሺጥላ (ዶ/ር)፣ የግድቡንና የዓባይን ጉዳይ ለአንዴና ለመጨረሻ ጊዜ በመፍታት የግብፅን እጅ ከኢትዮጵያ ፖለቲካ ዞር በማድረግ የአገሪቱን ትኩረት በዴሞክራሲና በልማት ላይ ለማድረግ አስተዋጽኦ ያበረክታል ይላሉ፡፡ የግብፅ የቆየና ኢትዮጵያን ከ70 ዓመታት በላይ ሲፈታተናት የነበረው እንዳትረጋጋ የማድረግ የውጭ ፖሊሲዋ ለአንዴና ለመጨረሻ ጊዜ መቋጫ ይበጅለታል ሲሉም ያመላክታሉ፡፡ከዚህ በተጨማሪም ሌሎች ተመልካቾች ኢትዮጵያ የኃይል ሚዛኗን ለማስጠበቅ፣ ሌሎች ኃያላን አገሮችን ከጎኗ ለማሠለፍ መሥራት እንዳለባት፣ ለዚህም ሊረዱ ስለሚችሉ በተጤነ መንገድ ሩሲያና ቻይናን ማምጣት ነው ሲሉ ያክላሉ፡፡ ነገር ግን እነዚህ አገሮች የራሳቸውን ፍላጎት ይዘው ስለሚመጡ ያንን ሚዛን ማስጠበቅ ራሱን የቻለ ፈተና ሊሆን ይችላልም የሚሉ አልጠፉም፡፡የሺጥላ (ዶ/ር) ግን ምንም እንኳን የዚህን ጉዳይ መቋጫ መተንበይ አስቸጋሪ ቢሆንም፣ መንግሥትም መዘግየቱን ሊፈልገው ይችል ይሆናል ሲሉ ይጠቁማሉ፡፡ ምናልባት ይኼንን ጉዳይ አገራዊ ፖለቲካዊ ተቀባይነት ለማግኘት ሊጠቅመው ይችል ይሆናል በማለት፡፡ሆኖም አሁን አሜሪካ የምርጫ ወቅት ላይ ስለምትገኝ በኢትዮጵያ፣ በግብፅና በሱዳን የግድብ ውዝግብ የሚጠፋ ጊዜ ስለማይኖራት ፕሬዚዳንት ትራምፕ የሚያደርጉትን ተፅዕኖ ማለሳለሳቸው አይቀርምና ጉዳዩ ተመልሶ ሊረግብ ይችላል የሚሉም አሉ፡፡    ,"ህዳሴ ግድብ,ግብፅ,ሱዳን,ውኃ መስኖና ኢነርጂ ሚኒስቴር,የውጭ ጉዳይ ሚኒስቴር,አሜሪካ. የዓለም ባንክ",Amharic,ፖለቲካ,
https://www.ethiopianreporter.com/index.php/article/18272,ዘር የሚያባዙ አምራቾች የአሜሪካ ኩባንያ ክፍያ አልፈጽም ብሎናል ሲሉ ወቀሳ አቀረቡ,,,ብርሃኑ ፈቃደ,"በኩባንያው ጽሕፈት ቤት በመገኘት ክፍያ እንዲፈጸምላቸው አቤቱታ አሰምተዋልኩባንያው የዘር ስርቆትና ኮንትሮባንድ በመፈጸሙ እስኪጣራ ክፍያ እንዳልፈጸመ ገልጿልበኦሮሚያ ክልል የምሥራቅ ወለጋ ዞን የበቆሎ ዘር አምራቾች ኮርቴቫ በሚል ስያሜ እንደ አዲስ ከተቋቋመው ከአሜሪካ ዘር አምራች ኩባንያ ጋር በገቡት ውል መሠረት ዘር አባዝተው ቢያቀርቡለትም፣ ኩባንያው በገባው ውል መሠረት ለተረከበው ዘር ክፍያ ሊፈጽምላቸው እንዳልቻለና ከወለጋ አዲስ አበባ ድረስ እያጉላላቸው መቸገራቸውን አስታወቁ፡፡ከረቡዕ የካቲት 25 ቀን 2012 ዓ.ም. ጀምሮ በአዲስ አበባ ቦሌ ማተሚያ ቤት ፊት ለፊት ፒኮክ አካባቢ በሚገኘው የኮርቴቫ አግሪ ሳይንስ ኩባንያ ጽሕፈት ቤት ቅጥር ግቢ ውስጥ ተሰባስበው ጥያቄ ያቀረቡት ዘር አብቃዮች፣ በማግሥቱ ሐሙስ የካቲት 26 ቀን 2012 ዓ.ም. ከኩባንያው ኃላፊዎች ተገቢውን ምላሽ ማጣታቸው ሳያንስ ኃላፊዎቹ በቅጡ ሊያነጋግሯቸው እንዳልፈለጉ፣ በዚህም ከፍተኛ ቅሬታ እንዳደረባቸው ለሪፖርተር ገልጸዋል፡፡ የዘር አምራቾቹ ቅሬታ እየተባባሰ ሲሄድ የአዲስ አበባ ፖሊስ ኮሚሽን ባልደረቦች ተጠርተው ሲያሸማግሉ ቆይተዋል፡፡ሪፖርተርም በኩባንያው ጽሕፈት ቤት የተገኙትን የዘር አምራቾች አነጋግሯል፡፡ አብዛኞቹም በሚሊዮን የሚቆጠር ያልተከፈለ ሒሳብ በኩባንያው እንደ ተያዘባቸው፣ በዚህም ሳቢያ ማሳ ላይ ለሚገኙ ሠራተኞች የወር ደመወዝ መክፈል እንዳቃታቸውና፣ ተመልሰው ወደ እርሻዎቻቸውም መሄድ እንዳልቻሉ ገልጸዋል፡፡  ቅሬታቸውን ካቀረቡት መካከል አቶ እንዳልካቸው አሰፋ እንደገለጹት፣ በ38 ሔክታር መሬት ላይ በኩባንያው ባለሙያዎች ክትትልና ቁጥጥር የተዘራው የበቆሎ ዘር ጥራቱ ተፈትሾና ተመርምሮ ወደ መጋዘን መግባቱ ከተረጋገጠና ክፍያ እንዲፈጸምላቸው የሚገልጽ ሰነድ ከደረሳቸው በኋላ፣ ወደ ጽሕፈት ቤቱ በማቅናት ክፍያ ሲጠይቁ ዛሬ ነገ እየተባሉ ሲመላለሱ ከሦስት ሳምንት በላይ እንዳስቆጠሩ ገልጸዋል፡፡ አቶ እንዳልካቸው እንደገለጹት፣ 1,770 ኩንታል የበቆሎ ዘር አምርተው በ2.219 ሚሊዮን ብር ሒሳብ ለኮርቴቫ አስረክበዋል፡፡እንደ አቶ እንዳልካቸው ሁሉ አቶ ተጫነ ከበደም በሦስት እርሻዎቻቸው አማካይነት በ220 ሔክታር ላይ ላባዙት የበቆሎ ዘር፣ ከአሥር ሚሊዮን ብር በላይ ያልተከፈላቸው ሒሳብ እንዳላቸው አስታውቀዋል፡፡ ነሞምሳ አሉላ እርሻ ልማት የተሰኘ የዘር ማባዣ ድርጅት ለ3,133 ኩንታል ዘር ያልተከፈለው 2.4 ሚሊዮን ብር ጥያቄ አቅርቧል፡፡ ጉተን እርሻና ንግድ፣ ቢኤልአይ ኃላፊነቱ የተወሰነ የግል ድርጅት፣ ተጫነና መከተ ኃላፊነቱ የተወሰነ የግል ንግድ፣ ጋሻው እርሻ ልማት፣ ዘመነና ታምራት እርሻ ሥራ፣ ጋሻው ተጫነ ዘር ማባዣ፣ አዳጊ የእርሻ ልማት ድርጅትና ኦላና እርሻ ልማት፣ እንዲሁም ኦዳ ኃላፊነቱ የተወሰነ የግል ኩባንያ የተባሉ ድርጅቶችን በመወከል በኮርቴቫ ጽሕፈት ቤት የተገኙ ግለሰቦች ቅሬታቸውን ገልጸዋል፡፡ አንዳንዶቹም ለሁለት ወራት ያህል ክፍያ ለማግኘት መመላለሳቸውን ተናግረዋል፡፡ኩባንያው ምርቶቹን አምኖና በሰነድ አረጋግጦ ከተረከባቸው በኋላ ክፍያ ሲጠየቅ ማቅማማቱ ሳያንስ ክብር በጎደለው መንገድ ምላሽ መንፈጉ፣ ኃላፊዎቹም ጥያቄያውን ለማስተናገድ ካለመፍቀዳቸውም በተጨማሪ ፖሊስ መጥራታቸው እንዳሳዘናቸው ገልጸዋል፡፡ኮርቴቫ አግሪ ሳይንስ ከዚህም የላቁ በርካታ ቅሬታዎች ተሰንዝረውበታል፡፡ ከዘር አባዦች ኩንታሉን በአንድ ሺሕ ብር እየገዛ ለገበሬዎች በ5,760 ብር ሒሳብ መሸጡ እንደሚያሳዝናቸውም ገልጸዋል፡፡ ዋጋ እንዲጨምርላቸው ያቀረቡትን ጥያቄ መንግሥትና ኩባንያው ውድቅ እንዳደረጉባቸው፣ ይልቁንም በገበሬዎች ላይ በዚህ ወቅት ዋጋ መጨመር ሌላ ትኩሳት እንደሚያስነሳ ተነግሮአቸው በኪሳራ ለመሥራት በተገደዱበት ወቅት፣ ኮርቴቫ ግን በኩንታል ከ480 ብር በላይ ጭማሪ በማድረግ ሲሸጥ መክረሙን፣ ለዘር አብቃዮቹ ግን የ100 ብር ጭማሪ መፍቀዱን በመግለጽ አድራጎቱን ኮንነዋል፡፡ቅሬታውን በተመለከተ ሪፖርተር ጥያቄ አቅርቦላቸው ምላሽ የሰጡት የኮርቴቫ አግሪ ሳይንስ የኢትየጵያ ጽሕፈት ቤት ሥራ አስኪያጅ አቶ ፍሰሐ ዘሩ፣ ክፍያ የተያዘባቸው አምራቾች ከዘር ስርቆትና ከኮንትሮባንድ ሽያጭ ጋር በተያያዘ እንደሆነ በመግለጽ መከራከሪያ አቅርበዋል፡፡ 200 ኩንታል ዘር በሕገወጥ መንገድ ሲሸጥ መያዙንም ገልጸዋል፡፡ የዘር ማብቀል ሥራ ለማከናወን የተስማሙ አምራቾች ዘር መሸጥ የሚችሉት ለኩባንያው በገቡት ግዴታ መሠረት በመሆኑ፣ በጎን እየሸጡ መገኘታቸው እስኪጣራ ድረስ ክፍያቸው እንዲዘገይ መደረጉን ጠቁመዋል፡፡ ይሁን እንጂ ለ11 ዘር አምራቾች ሙሉ ክፍያ መፈጸሙን አስታውቀው ጉዳዩ በሕግ አግባብ እየታየ እንደሚገኝ፣ ከአዲስ አበባ ፖሊስ ኮሚሽን በተጨማሪ የግብርና ሚኒስቴርና የኦሮሚያ ክልል ግብርና ቢሮም ለጉዳዩ እልባት ለመስጠት እየሠሩ ነው ብለዋል፡፡ዘር አምራቾቹ ሾኔ፣ ዳሞትና ሊሙ የተሰኙ የበቆሎ ምርጥ ዝርያዎችን በማባዛት ለኮርቴቫ ሲያቀርቡ በቆዩባቸው ባለፉት 15 ዓመታት ውስጥ እንዲህ ያለ ችግር ገጥሟቸው እንደማውቅ ይገልጻሉ፡፡ በአሁኑ ወቅት በወለጋ አካባቢ በሚታየው አለመረጋጋት ውስጥም ሆነው ተገቢውን ምርት አቅርበው ሳለ፣ ክፍያ በመከልከላቸው መንግሥት እልባት እንዲሰጠው ጠይቀዋል፡፡ ዓርብ የካቲት 27 ቀን 2012 ዓ.ም. ለሦስተኛ ተከታታይ ቀናት ወደ ኮርቴቫ ጽሕፈት ቤት ቢያቀኑም ሠራተኞች እንዳይገቡ በመደረጋቸውና ኃላፊዎቹም ግቢውን ዘግተው በመቅረታቸው ምላሽ ሳያገኙ፣ የጠበቁትን ክፍያም ሳይቀበሉ መቅረታቸውን ገልጸዋል፡፡ አቶ ፍሰሐ በበኩላቸው በአምራቾቹ ጣልቃ ገብነት ሳቢያ ሥራ መሥራት ባለመቻሉ ድርጅቱ ቢሮውን ለመዝጋት መገደዱን አስታውቀዋል፡፡ከዚህ ቀደም ዳው ፓዮኒር ይባል የነበረው ይህ ኩባንያ፣ ዱፖንት የተሰኘው እህት ኩባንያው  ዳው ኬሚካል ከተሰኘው ሌላኛው ግዙፍ ኩባንያ ጋር እ.ኤ.አ. በ2018 ከተዋሀደ በኋላ፣ ራሱን ችሎ በመውጣት በግብርናው መስክ እንዲንቀሳቀስ የተዋቀረ ኩባንያ ነው፡፡","ኦሮሚያ,አሜሪካ,ዘር,ፖሊስ",Amharic,ቢዝነስ,
https://www.ethiopianreporter.com/article/18277,በየካ ተራራ 40 ሺሕ ካሬ ሜትር ቦታ ለሪል ስቴት በመሰጠቱ የደን ጭፍጨፋ እንደተፈጸመ አቤቱታ ቀረበ,,http://www.ethiopianreporter.com/sites/default/files/2020-03/FotoJet.jpg,ብርሃኑ ፈቃደ,በየካ ተራራ ለዓመታት ተጠብቆ የኖረ የደን ይዞታ ውስጥ የሪል ስቴት ኩባንያ ግንባታ እንዲያካሂድ ከአዲስ አበባ ከተማ አስተዳደር ፈቃድ ማግኘቱን በመግለጽ፣ በ40 ሺሕ ካሬ ሜትር ቦታ ላይ ደን ጭፍጨፋ እየተካሄደ እንደሚገኝ የአካባቢው ነዋሪዎች አቤቱታ አሰሙ፡፡በየካ ተራራ ልዩ ቦታው ላምበረት አቡነ ገብረ መንፈስ ቅዱስ ቤተ ክርስቲያን አካባቢ የወረዳ አምስትና ዘጠኝ ነዋሪ የሆኑ ግለሰቦች እንደገለጹት፣ ለሪል ስቴት ልማት ተብሎ የተሰጠው ቦታ ከዚህ ቀደም ለአረንጓዴ ሥፍራነት ተከልሎ ነበር፡፡ ከዚህ በፊት ጥያቄ ቀርቦ ቦታው ለሪል ስቴት መዋል እንደሌለበት በመታመኑ ግንባታ ሳይካሄድ መቆየቱን ነዋሪዎቹ ይናገራሉ፡፡ የደኑ ይዞታ እስከ 40 ዓመታት ያስቆጠሩ እንደ አጋም ያሉ ዛፎች የሚገኙበት እንደሆነ፣ እስከ ቅርብ ጊዜ ድረስም ሚዳቋን የመሳሰሉ እንስሳት ይታዩበት የነበረ ጫካ ነው ያሉት የአካባቢው ነዋሪ አቶ ሻምበል እዘዘው፣ ከ1997 ዓ.ም. ጀምሮ ቦታው ለሪል ስቴት ሲጠየቅ እየተከለከለ መቆየቱን አስታውሰዋል፡፡  ሆኖም ከጥቂት ቀናት ወዲህ በደኑ ይዞታ ውስጥ አጥር ማጠር እንደተጀመረና ከ17 ያላነሱ ሕጋዊ ይዞታ ያላቸው ነዋሪዎችም ከቦታቸው እንዲነሱ መጠየቃቸውን፣ አንዳንዶቹም በሕጋዊ መንገድ ከእነ ካርታው የገዙትን ይዞታ ቤት እንዳይገነቡበት ዕግድ እየወጣባቸው መቸገራቸውን ገልጸዋል፡፡ ካርታም ሆነ የይዞታ ማረጋገጫ ሰነድ እያላቸው፣ በላያቸው ላይ ለሪል ስቴት ኩባንያው ተደራቢ ካርታ መሰጠቱ ግራ እንዳጋባቸው በመግለጽ ለመንግሥት አቤቱታ እያሰሙ እንደሚገኙ ገልጸዋል፡፡ በአካባቢው ከዚህ ቀደም ትልልቅ ሕንፃዎች መገንባት እንደማይቻል ተጠንቶ እንደነበር፣ ከተራራማነቱ የተነሳ የግል ቤት ለሚገነቡ ከሁለት ፎቅ በላይ እንዳይሠሩ ሲከለከል ቢቆይም፣ ከቅርብ ጊዜ ወዲህ ትልልቅ ከፍታ ያላቸው ሆቴሎች እየተገነቡ መሆናቸውን ነዋሪዎቹ ያስረዳሉ፡፡ በአሁኑ ወቅት ደን እየተመነጠረ ግንባታ እንዲካሄድ የሚደረገው እንቅስቃሴ ወትሮውንም ለጎርፍ የተጋለጠውን አካባቢ ለአደጋ የሚዳርግ፣ በክረምት ወራትም በርካታ ነዋሪዎችን ሥጋት ላይ የሚጥል በመሆኑ መንግሥት በአጽንኦት እንዲመለከተው ነዋሪዎች ጠይቀዋል፡፡ ከይዞታቸው እንደሚነሱና በቤታቸው አጥር ላይም ቀይ ምልክት እየተደረገ መሆኑ አግባብ እንዳልሆነ የገለጹ ነዋሪዎች፣ መንግሥት የሚከተለው አሠራር ግራ እንዳጋባቸው ተናግረዋል፡፡ በአሁኑ ወቅት በከተማ አስተዳደሩ እየተተገበረ ያለው የመሬት ልማት ፕላን አሠራር የተዘበራረቀ መሆኑንና ተራራ አናት ላይ ሪል ስቴት እንዲለማበት መፍቀዱ አንዱ ማሳያ ነው ያሉ አስተያየት ሰጪዎች፣ ከ300 በላይ ነዋሪዎች የተፈራረሙበት ሰነድ ከሦስት ወራት በፊት ለመንግሥት በማስገባትና ለፍርድ ቤት በማቅረብ ጭምር በካርታ ላይ ካርታ ማውጣት ተገቢ እንዳልሆነ በማስዳኘት ዕግድ ቢያስወጡም፣ የፍርድ ቤት ትዕዛዝ ተጥሶ ግንባታ እንዲካሄድ መፈቀዱን አስረድተዋል፡፡ በመሆኑም የከተማው ከንቲባ ጽሕፈት ቤትም ሆነ በተዋረድ የሚገኙ የከተማው አስተዳደር አካላት ችግሩን ተመልክተው እልባት እንዲሰጡበት አሳስበዋል፡፡ ነዋሪዎቹ እንዲህ ያሉትን አቤቱታዎች ቢያሰሙም የብርሃን ጎሕ ሪል ስቴት ባለንብረት የሆኑት ወ/ሮ ፀሐይ ቦጋለ በበኩላቸው፣ ቦታው ለልማት የተሰጣቸው ከ1998 ዓ.ም. ጀምሮ እንደሆነና ሕጋዊ ይዞታቸው በመሆኑ ለማልማት እንቅስቃሴ መጀመራቸውን ለሪፖርተር ገልጸዋል፡፡ ከዚህ በተጨማሪ በተሰጣቸው 40 ሺሕ ካሬ ሜትር ቦታ ላይ የደን ጭፍጨፋ እንዳልፈጸሙ፣ ይልቁንም በአብዛኛው የባህር ዛፍ ብቻ እየመረጡ እንዳስነሱ ሞግተዋል፡፡ አብዛኞቹ ተከራካሪዎቻቸው ሕጋዊ እንዳልሆኑ፣ ይልቁንም አንዳንዶቹ ከጥቂት ቀናት በፊት ካርታ ሲሰጣቸው እንደታዘቡ ጠቁመዋል፡፡ ምንም እንኳ ነዋሪዎቹ ካርታ እንዳላቸው ቢገልጹም፣ በየካ ክፍለ ከተማ በኩል የሚደረግ አግባብነት የጎደለው አሠራር ነው ሲሉም ወቅሰዋል፡፡ ነዋሪዎቹ በበኩላቸው ከአካባቢው ማኅበሰረብ ጋር ተግባብቶና ተስማምቶ መሥራት ሲቻል፣ ደን መመንጠርና የዜጎችን የመኖር መብት መጋፋት አግባብ እንዳልሆነ ጠቁመው፣ ልማቱ ይፈለጋል ከተባለም የጥቂቶችን ህልውና ከመጋፋት ይልቅ በተሰጣቸው ቦታ ብቻ ተወስነው ሊሠሩ ይገባ ነበር ብለዋል፡፡ የሪል ስቴት ኩባንያው ከተሰጠው ወሰን አልፎ እንደመጣባቸው ቢገልጹም፣ ወ/ሮ ፀሐይ በበኩላቸው ነዋሪዎቹ በድርጅታቸው ይዞታ ውስጥ እንደገቡባቸውና አንዳንዶቹም ቦታውን በመሸጥ ጭምር ጣልቃ እንደገቡባቸው ተከራክረዋል፡፡ ለሪል ስቴት ልማቱ የከተማ አስተዳደሩ ሙሉ ድጋፍና ዕውቅና እንደሰጣቸው አስታውቀዋል፡፡  በሁለቱ ወገኖች መካከል የተነሳውን ውዝግብ ለማጣራት ለአዲስ አበባ ከተማ አስተዳደር የመሬት ልማትና ማኔጅመንት ቢሮ፣ በዚህ ተቋም ሥር  ለሚገኘው የመሬት ልማትና ከተማ ማደስ ኤጀንሲ፣ ለከንቲባው ጽሕፈት ቤት ፕሬስ ሴክሬታሪያት፣ እንዲሁም ለየካ ክፍለ ከተማ አስተዳደር ጥያቄዎችን በማቅረብ የአስተዳደሩን አስተያየቶች ለማካተት የተደረገው ጥረት ሳይሳካ ቀርቷል፡፡ የተገኙት ምላሾችም ኃላፊዎች ሥልጠና ላይ ናቸው የሚሉ ሲሆኑ፣ አንዳንዶቹም በመጪው ሳምንት ከጽሕፈት ቤታቸው መረጃ ማግኘት እንደሚቻል የሚገልጽ ምላሽ ሰጥተዋል፡፡ በስልክም ሆነ በአጭር ጽሑፍ ጥያቄ የቀረበላቸው ኃላፊዎች ምላሽ ከመስጠት ተቆጥበዋል፡፡ ይህ በእንዲህ እንዳለ ከ12 ዓመታት በፊት የተመሠረተው የየካ ተራራ ጎረቤታሞች ማኅበር ራሱን እንደ አዲስ በማደራጀትና የየካ ተራራ ነዋሪዎች ማኅበር በሚል የተሻሻለ ስያሜ በመዋቀር፣ በአካባቢው ነዋሪዎች ላይ የሚደርሱ ችግሮችን በጋራ ለመፍታትና በአካባቢው የልማት ሥራዎች ላይ መንቀሳቀስ ስለሚችልባቸው ጉዳዮች ስብሰባ በመጥራት ተወያይቷል፡፡ ማኅበሩን በቦርድ ሰብሳቢነት የሚመሩት አቶ ኢየሱስ ወርቅ ዛፉ ሲሆኑ፣ ወ/ሮ መሠረት ዘውዱ ምክትል ሰብሳቢ ናቸው፡፡ ማኅበሩ በመንገድ ሥራ፣ በትምህርት ቤት ግንባታና በመሳሰሉት ማኅበራዊ ፋይዳ ባላቸው ተግባራት በመሳተፍ የአካባቢውን ነዋሪዎች ችግር ለመቅረፍ እንደሚንቀሳቀስ ወ/ሮ መሠረት አስረድተዋል፡፡ ,"ሪል ስቴት,አዲስ አበባ ከተማ አስተዳደር,መሬት",Amharic,ቢዝነስ,
https://www.ethiopianreporter.com/article/18295,የአጎዋ ተጠቃሚነትን ለማንሰራራት ያለመው የአሜሪካ ንግድ ዓውደ ርዕይ ከ200 በላይ የኢትዮጵያ ኩባንያዎችን ያሳትፋል,,http://www.ethiopianreporter.com/sites/default/files/2020-03/amharicVIII.jpg,ብርሃኑ ፈቃደ,"የአሜሪካ መንግሥት ላለፉት 20 ዓመታት ለ39 አፍሪካ አገሮች ከኮታና ከቀረጥ ነፃ የገበያ ዕድል በመስጠት ምርቶቸውን ወደ አሜሪካ ገበያዎች እንዲያስገቡ ቢፈቅድም፣ ኢትዮጵያን ጨምሮ በርካታ አገሮች በዕድሉ ሳይጠቀሙበት ቆይተዋል፡፡ አሜሪካ (አፍሪካን ግሮውዝ ኦፖርቹኒቲ አክት አሜሪካ - አጎዋ) በሚል ስያሜ፣ እ.ኤ.አ. በ2000 ያፀደቀችው ሕግ ከ6,500 በላይ ልዩ ልዩ ሸቀጦችን ከአፍሪካ ለመቀበል ፈቃደኛነቷን ያሳየችበት ማዕቀፍ ላለፉት 20 ዓመታት ሲተገበር ቆይቷል፡፡ ይሁን እንጂ የአፍሪካ አምራቾች የአሜሪካ የጥራትና የምርት ደረጃዎችን ማሟላት እየተሳናቸው ከነፃ ገበያው ዕድል ውጭ ሆነው ቆይተዋል፡፡ ይህ የገበያ ዕድል በሕግ ተወስኖ ከመነሻው የፀደቀው ለ15 ዓመታት እንዲያገለግል ቢሆንም፣ እ.ኤ.አ. በ2015 ከማብቃቱ በፊት ለተጨማሪ አሥር ዓመታት እንዲራዘም በአሜሪካ ኮንግረስ በመወሰኑ እየተተገበረ ይገኛል፡፡ በአሁኑ ወቅት ሊጠናቀቅ አምስት ዓመታት የቀሩት የአጎዋ ገበያ እንዲሁ ከማለፉ በፊት የአገር ውስጥ አምራቾች እንዲሳተፉበትና የገበያ ዕድሎችንም እንዲፈጥሩበት በማሰብ፣ ‹‹ኢትዮ-ዩኤስ 2020›› የተሰኘ የንግድ ዓውደ ርዕይ በአሜሪካ፣ ዋሺንግተን ዲሲ እንዲካሄድ ዝግጅት ተጀምሯል፡፡ አዘጋጆቹ ኢትዮ-ፕሮሞሽንስ ኤልኤልሲ የተሰኘውና በአቶ አበበ ፈለቀ የሚመራው ኩባንያ ከአሜሪካ ሆኖ፣ ዱናሚስ ሶሻል ኢንተርፕረነርስ፣ ዓለም የንግድና የማስታወቂያ አገልግሎት ከተባሉ አገር በቀል ኩባንያዎች ጋር በመተባበር ከግንቦት 13 ቀን እስከ ግንቦት 15 ቀን 2012 ዓ.ም. ጌይሎርድ ሆቴልና ኮንቬንሽን በተሰኘው ማዕከል ከ200 በላይ የኢትዮጵያ ኩባንያዎች ወደ አሜሪካ በማቅናት እንደሚሳተፉበት አቶ አበበ ፈለቀ፣ ከዱናሚስ ዋና ሥራ አስኪያጅ አቶ የተማረ አወቀና ከዓለም ንግድና ማስታወቂያ አገልግሎት ዋና ሥራ አስፈጻሚዋ ሃና ዓለም ጋር በመሆን በሰጡት ጋዜጣዊ መግለጫ አስታውቀዋል፡፡ የአጎዋ ገበያ ላይ መሳተፍ የሚችሉ የጨርቃ ጨርቅና አልባሳት፣ የቆዳና የቆዳ ውጤቶች፣ የጫማና መሰል አምራቾች እንደሚሳተፉበት አቶ የተማረ ሲገልጹ፣ ወ/ሮ ሃና በበኩላቸው በዋሺንግተን ዲሲና በዙሪያው ከሚኖሩ ከ500,000 በላይ ኢትዮጵያውያን አኳያ ሰፊ የገበያ ዕድል መፍጠር የሚችሉ ግንኙነቶችን እንዲፈጥሩ የባንክ፣ የሪል ስቴት፣ እንዲሁም የጉዞ ወኪሎችና ሌሎችም አገልግሎት ሰጪዎች እንደሚሳተፉበት አስታውቀዋል፡፡   ","አሜሪካ,ዓውደ ርዕይ",Amharic,ቢዝነስ,
https://www.ethiopianreporter.com/article/18296,ቶሺባ ኮርፖሬሽን ለአሉቶ ላንጋኖ የጂኦተርማል ኃይል ማመንጫ የእንፋሎት ማውጫ ማሽነሪዎችን ሊያቀርብ ነው,,http://www.ethiopianreporter.com/sites/default/files/2020-03/amharicIIIV.jpg,ብርሃኑ ፈቃደ,"የፕሮጀክቱ ወጪ በጃፓን መንግሥት ይሸፈናልየጃፓኑ ቶሺባ ኮርፖሬሽን ሥር የሚተዳደረው ቶሺባ ኢነርጂ ሲስተምስ ኩባንያ፣ ለአሉቶ ላንጋኖ ጂኦተርማል ኃይል ማመንጫ ፕሮጀክት አነስተኛ የጉድጓድ ቁፋሮ በማካሄድ እስከ አምስት ሜጋ ዋት ኃይል ማመንጭነት የሚያስችል የማሽነሪ አቅርቦት ለማከናወን መመረጡን አስታወቀ፡፡ ድርጅቱ ለሪፖርተር በላከው መግለጫ መሠረት፣ ቶዮታ ቱሾ ኮርፖሬሽን ከተሰኘውና ከቱርኩ ኢግሲም ኢነርጂ ኤሌክትሮ ሜካኒካል ኮንስትራክሽን ሊሚትድ ኩባንያ ጋር በመሆን የአሉቶ ላንጋኖ ጆኦተርማል ፕሮጀክት ላይ የኤሌክትሪክ ኃይል ሥርዓት ተከላ፣ የምሕንድስና ሥራ ግዥና ግንባታ ሥራዎችን እንዲያከናውን የሚያስችለው ጥያቄ እንደቀረበለት አስታውቋል፡፡ የኢትዮጵያ ኤሌክትሪክ ኃይል ባለቤት በሆነበት በዚህ ፕሮጀክት በመጀመሪያው ዙር እስከ አምስት ሜጋ ዋት ኃይል ለማመንጨት የሚያስችል የጂኦተርማል ተርባይንና የጄኔሬተሩን ኃይል አቅርቦት ሥራ ለማከናወን ኃላፊነቱን ወስዷል፡፡ የእንፋሎት ኃይል ማመንጫው አሉቶ ላንጋኖ በተሰኘው አካባቢ በኦሮሚያ ክልል፣ ምሥራቅ ሸዋ ዞን ውስጥ ይገነባል፡፡   ፕሮጀክቱ በጃፓን ዓለም አቀፍ ትብብር ኤጄንሲ (ጃይካ) የገንዘብ ድጋፍ የሚከናወን ሲሆን፣ እ.ኤ.አ. በ2021 የጂኦተርማል ኃይል ማመንጨት እንደሚጀምር ይጠበቃል ተብሏል፡፡ በቶሺባ የሚገነባው አነስተኛ የጂኦተርማል ኃይል ማመንጫ ከአንድ ሜጋ ዋት እስከ 20 ሜጋ ዋት ኃይል ለማመንጨት እንደሚያስችል ሲገለጽ፣ በአጭር ጊዜ ውስጥ የሚገጣጠመው ማመንጫም አነስተኛ የእንፋሎት ጉድጓዶችን በመጠቀም ተንቀሳቃሽ የኃይል ሥርዓት የሚዘረጋበት ፕሮጀክት ነው፡፡ ኢትዮጵያ ከ10,000 ሜጋ ዋት በላይ የጂኦተርማል ኃይል ለማመንጨት የሚያስችላት የተፈጥሮ ሀብት ባለቤት ስትሆን፣ እ.ኤ.አ. እስከ 2030 ድረስ የ2,500 ሜጋ ዋት አቅም ያላቸውን አዳዲስ የጂኦተርማል ኃይል ማመንጫዎችን ለማልማት ማቀዷን መረጃዎች ያመላክታሉ፡፡ በቶሺባ ኢነርጂ ሲስተምስ የንግድ ልማት ዘርፍ ሥራ አስፈጻሚ ቶዮአኪ ፉጂታ፣ ‹በኢትዮጵያ ጂኦተርማ ኃይል ማመንጫ ጣቢያ ግንባታ ላይ ሲሳተፍ የመጀመሪያው እንደሆነ ገልጸው፣ እ.ኤ.አ. በ2014 በተፈረመ የመግባቢያ ስምምነት መሠረት የጂኦተርማል ኃይል ማመንጫ ፕሮጀክቱ በአሁኑ ወቅት ወደ ትግበራ ምዕራፍ መሻገሩን አስታውቀዋል፡፡ በዚሁ ስምምነት መሠረት፣ የጃፓን የድጋፍ ፕሮግራሞችን በመጠቀም ኩባንያው የዘርፉን ባለሙያዎች በማሠልጠን ሲሳተፍ መቆየቱን ጠቅሰዋል፡፡ ጠቅላይ ሚኒስትር ዓብይ አህመድ (ዶ/ር) እ.ኤ.አ. በ2019 በጃፓን ጉብኝታቸው ወቅት የቶሺባ ጂኦተርማል ኃይል ማመንጫ ማሽነሪዎች የሚፈበረኩባቸውን ቴክኖሎጂዎች ለመመልከት ኬሀን የተሰኙትን ምርቶች እንደጎበኙ ኃላፊው አስታውሰዋል፡፡የፕሮጀክቱ ባለቤት የኢትዮጵያ ኤሌክትሪክ ኃይል ሲሆን፣ የኃይል ማመንጫውን በተቋራጭነት የተረከበው ደግሞ የቶዮታ ግሩፕ ኩባንያ አካል የሆነውና በተለያዩ የኃይል ማመንጫ ፕሮጀክቶች ላይ የሚሳተፈው ቶዮታ ቱሾ ነው፡፡ ቶሺባ ኢነርጂ ሲስተምስ የእንፋሎት ተርባይኖችንና ጄኔሬተሮችን በማቅረብ ይሳተፈል፡፡ ይህ ፕሮጀክት እ.ኤ.አ. በ2021 እንደሚጠናቀቅ ይጠበቃል፡፡ ሪፖርተር ከጃይካ ኢትዮጵያ ስለፕሮጀክቱ አፈጻጸም ብሎም ስለጠቅላላ ወጪው ለማወቅ ያደረገው ሙከራ አልተሳካም፡፡ ይሁን እንጂ በጃፓን መንግሥት ዕርዳታ እንደሚገነባ ከተቋሙ የተገኘው መረጃ ይጠቁማል፡፡ ከዚህ ፕሮጀክት ባሻገር፣ በርካታ የእንፋሎት ጉድጓዶችን በመቆፈር ተጨማሪ የጂኦተርማል ኃይል ለማመንጨት የሚያስችል ፕሮጀክት ለማስጀመር ብድር የማፈላለግ ሥራዎች እየተከናወኑ እንደሚገኙ ከጃይካ የተገኘው መረጃ ይጠቁማል፡፡ የኢትዮጵያ ኤሌክትሪክ ኃይል አዳዲስ ኃላፊዎችና ተጠሪዎችም ስለፕሮጀክቱ ዝርዝር መረጃው እንደሌላቸው ለማወቅ ተችሏል፡፡ ","ጃፓን,የኢትዮጵያ ኤሌክትሪክ ኃይል",Amharic,ቢዝነስ,
https://www.ethiopianreporter.com/article/18297,የንግድ ባንክ የቀድሞ ፕሬዚዳንቱ ዳግም ተሹመውለታል,,http://www.ethiopianreporter.com/sites/default/files/2020-03/amharicVVI.jpg,ዳዊት ታዬ,"የመንግሥት የፋይናንስ ተቋማት ላይ የተለያዩ የለውጥ ዕርምጃዎች እንደሚተገበሩ ሲገለጽና ይህንኑ ለመተግበር ከአንድ ዓመት ተኩል ጀምሮ እንቅስቃሴ ሲደረግ ቆይቷል፡፡ ሪፎርሙ ይመለከታቸዋል ከተባሉ የመንግሥት የፋይናንስ ተቋማት አንዱ  የኢትዮጵያ ንግድ ባንክ ነው፡፡ በዚህ ተቋም ውስጥ የሪፎርም ጅማሬ የተደረገው የባንኩን አመራሮች በአዲስ በመተካት ሲሆን፣ በአንድ ዓመት ተኩል ጊዜ ውስጥም የባንኩ ማኔጅመንት አባላት በአዲስ አመራሮች ተተክተዋል፡፡ የባንኩ ፕሬዚዳንትና ምክትል ፕሬዚዳንትም በሌሎች ተተክተዋል፡፡ የቦርድ አባላትም ተለውጠዋል፡፡   ንግድ ባንክ እንዲህ ባለው መንገድ የጀመረው ሪፎርም የታሰበውን ያህል ለውጥ አልመጣም የሚሉ አስተያየቶች ሲሰነዘሩ ቆይተዋል፡፡ ከጥቂት ወራት ወዲህም በባንኩ ውስጥ አዳዲስ ለውጦችን ለማድረግ እንቅስቃሴዎች መታየት ጀምረዋል፡፡ የቦርድ አባላትን ከመለወጥ ጀምሮ ወደ ማኔጅመንቱ የደረሱ ዕርምጃዎች ታይተዋል፡፡ ባለፉት ሁለት ዓመት ውስጥ ሦስት የቦርድ ሰብሳቢዎች ተፈራርቀውበታል፡፡ አዲስ ቦርድ አባላትም ተካተውበታል፡፡ ከጥቂት ሳምንታት በፊትም የቀድሞ የብሔራዊ ባንክ ገዥ፣ አቶ ተክለ ወልድ አጥናፉ የንግድ ባንክ ቦርድ ሰብሳቢ ሆነው መሰየማቸው ተጠቃሽ ነው፡፡ ቦርዱን ዓመት ላልሞላ ጊዜ ሲመሩ የቆዩት የብሔራዊ ፕላን ኮሚሽን ሚኒስትሯ ፍፁም አሰፋ (ዶ/ር) ወደ ቦርድ አባልነት ዝቅ ተደርገው፣ ለአቶ ተክለ ወልድ ቦታቸውን አስረክበዋል፡፡ ከአንድ ዓመት ተኩል በፊት ቦርዱን ሲመሩ የነበሩት የቀድሞው የንግድና ኢንዱስትሪ ሚኒስትሩ አቶ አህመድ አብተው ነበሩ፡፡ እሳቸውም ቢሆኑ በቦርድ ሰብሳቢነት የሠሩት ዓመት ላልሞላ ጊዜ ነበር፡፡ ባለፉት ጥቂት ወራት ከተደረጉ ለውጦች መካከል የኢኖቬሽንና ቴክኖሎጂ ሚኒስትሩ አብርሃም በላይ (ዶ/ር) የንግድ ባንክ ቦርድ አባል ሆነው መቀላቀላቸው ነው፡፡ ሌሎች አዳዲስ የቦርድ አባላት ተካተውበታል፡፡ እስከ ቅርብ ጊዜ ድረስ በንግድ ባንክ ቦርድ አባልነት እያገለገሉ ከሚገኙ የመንግሥት ሹማምንት መካከል፣ በጠቅላይ ሚኒስትር ጽሕፈት ቤት የካቢኔ ጉዳዮች ሚኒስትሯ ወ/ሮ ደምቢቱ ሐምቢሳ፣ የአማራ ክልል ፕሬዚዳንቱ አቶ ተመስገን ጥሩነህ፣ አብርሃም በላይ (ዶ/ር)፣ የገንዘብ ሚኒስትር ዴኤታው አቶ አድማሱ ነበበ፣ የጠቅላይ ሚኒስትሩ የኢኮኖሚ ጉዳዮች አማካሪና የዓለም ንግድ ድርጅት ዋና ተደራዳሪው አቶ ማሞ እስምላለም፣ የመንግሥት የልማት ድርጅቶች ይዞታና አስተዳደር ኤጀንሲ ዋና ዳይሬክተር አቶ በየነ ገብረ መስቀል፣ የገቢዎች ሚኒስቴር የታክስ ጉዳዮች አማካሪው አቶ ነብዩ ሳሙኤል ሲካተቱ፣ ከዘርፉ ጋር ባላቸው ግንኙነትና ተሞክሮ ማክሮ ኢኮኖሚስቱ እዮብ ተስፋዬ (ዶ/ር) በቦርድ አባልነት ንግድ ባንክን ሲመሩ የቆዩ ናቸው፡፡  እንዲህ ያሉ ለውጦች ከተደረጉ በኋላ የባንኩ አካሄድ ምን ሊሆን ይችላል የሚለውን ለማስቀመጥ የንግድ ባንክን አጠቃላይ እንቅስቃሴ በመፈተሽ ለውሳኔ ማቅረብ ሌላኛው አካሄድ ነበር፡፡ ይህ ከተደረገ በኋላም ንግድ ባንክን በፕሬዚዳንትነት ሲመሩ የቆዩት አቶ ባጫ ጊና ኃላፊነታቸውን እንደሚለቁና በምትካቸው አዲስ ፕሬዚዳንት ለመሰየም መታሰቡን የሚጠቁሙ ፍንጮች መደመጥ ጀመሩ፡፡  ብዙም ሳይቆይ አቶ ባጫ ተነስተው በምትካቸው አዲስ ፕሬዚዳንት ይሰየማል የሚለው ፍንጭ ጋሃድ ወጥቶ ስንብታቸው ይፋ ተደርጓል፡፡ ለአቶ ባጫ ስንብት ምክንያቱ ምን እንደሆነ በግልጽ ማወቅ ቢያዳግትም፣ በአምባሳደርነት መሾማቸው ተገልጿል፡፡ አቶ ባጫን ተክቶ የሚሠራ ኃላፊ የማፈላለጉ ሥራም ግን ውስጥ ውስጡን ሲካሄድ ቆይቷል፡፡፡ የካቲት 24 ቀን 2012 ዓ.ም. አቶ ባጫ የኢትዮጵያ ንግድ ባንክ በአዲስ አበባ ከተማ በሴቶች ሠራተኞች ብቻ አገልግሎት የሚሰጠውን ሁለተኛ ቅርንጫፍ ለማስመረቅ በተገኙበት ሥነ ሥርዓት ላይ ንግግር ቢያደርጉም፣ በዚሁ ዕለት ከፕሬዚዳንት ሳህለወርቅ ዘውዴ ቢሮ የወጣው መግለጫ ግን የአቶ ባጫን የንግድ ባንክ ቆይታ ስንብት ያመላከተና ንግግራቸውም የመጨረሻው እንደነበር አመላክቷል፡፡ ከፕሬዚዳንቷ ቢሮ የወጣው መግለጫ ሚኒስትሮችና ሚኒስትር ዴኤታዎችን ጨምሮ በተለያዩ የመንግሥት ኃላፊነት ላይ የነበሩ 15 ባለሥልጣናት በአምባሳደርነት ስለመሾማቸው የሚገልጽ ነበር፡፡ የአምባሳደርነት ሹመት ከተሰጣቸው 15 ባለሥልጣናት አንዱ አቶ ባጫ በአምባሳደርነት መሾማቸው በሌላ አነጋገር ከኃላፊነት መልቀቃቸውን የሚያመለክት ነበር፡፡ ይህ ከተሰማ በኋላ የአገሪቱን ግዙፍ ባንክ የመምራት ኃላፊነት የሚረከበው ማነው? የሚለው ጥያቄ ሲብላላ ሰንብቷል፡፡ ለቦታው የሚሾሙት የባንኩ የውስጥ ሠራተኞች ስመሆናቸው አለያም ከውጭ የሚመጡ ይሆኑ እንደሆነ ለማወቅ ሲመሞከር፣ ብዙም ሳይቆይ በማግሥቱ ለቦታው የሚመደቡት ኃላፊ ከባንኩ ውጪ እንደሚመጡ ያመላከተ ነበር፡፡ ይህ ደግሞ የአቶ ባጫ ስንብት የድንገቴ እንዳልነበርና ነገሩ ቀድሞውንም ታስቦበት ዝግጅት ሲደረግበት የቆየ እንደነበር አመላክቷል፡፡ አዲሱ የኢትዮጵያ ንግድ ባንክ ፕሬዚዳንት ማን እንደሚሆን ለማሳወቅ ብዙ ጊዜ አላስፈለገም፡፡ በአቶ ባጫ እግር የተተኩት የኢትዮጵያ ንግድ ባንክ ፕሬዚዳንት አቶ አቤ ሳኖ ናቸው፡፡ የኦሮሚያ ኢንተርናሽናል ባንክ ሥራ ከጀመረበት ጊዜ አንስቶ ከ11 ዓመታት በላይ በፕሬዚዳንትነት ሲመሩት የቆዩት አቶ አቤ፣ ከየካቲት 24 ቀን 2012 ዓ.ም. ጀምሮ የኢትዮጵያ ንግድ ባንክ ፕሬዚዳንት በመሆን ከአቶ ባጫ ኃላፊነቱን ተረክበዋል፡፡ ተሰናባችና ተተኪው ፕሬዚዳንቶች በጋራ ኬክ ቆርሰዋል፡፡ ከንግድ ባንክ ማኔጅመንት አባላትም ጋር የትውውቅ ጊዜ ነበራቸው፡፡ አቶ አቤ ከወጣትነታቸው ጀምሮ የተቀላቀሉትና በወጣትነት ዕድሜያቸውም የመሩትን ባንክ ዳግም የተቀላቀሉት የሚጠበቅባቸውን ሁሉ ለማበርከት በመፈለግ እንደሆነ ተናግረዋል፡፡ ወደ ባንኩ በድጋሚ የመምጣታቸው ምክንያትም የባንኩን ሠራተኞች ከልብ በመውደዳቸውና ሠራተኛውም ለእሳቸው የነበረውን አክብሮትና ፍቅር በማስታወስ ጭምር እንደሆነ ገልጸዋል፡፡  አቶ አቤ የንግድ ባንክ ፕሬዚዳንት ሆነው መሰየማቸው በብዙዎች ዘንድ ያልተጠበቀ እንደሆነባቸው የሚጠቅሱ አካላት ከ12 ዓመታት በፊት ንግድ ባንክን ፕሬዚዳንትነት ሲያገለግሉ የቆዩ በመሆናቸውና መልሰው ወደ ቀድሞ ቢሯቸው ይመጣሉ የሚለው በብዙዎች ዘንድ ከግምት ባለመግባቱ ነበር፡፡ ንግድ ባንክን በፈቃዳቸው ተሰናብተው ከወጡ በኋላ ወዲያውኑ የኦሮሚያ ኢንተርናሽናል ባንክ ፕሬዚዳንት በመሆን ሲሠሩ ቆይተዋል፡፡ የአቶ አቤ ሹመት ያልጠበቁት ለመሆኑ የሚያነሱ ሌሎች ደግሞ ምልከታቸውን በኢትዮጵያ የባንክ ኢንዱስትሪ ውስጥ ከግል ባንክ ወደ መንግሥት ባንክ ከመሄድ ይልቅ ከመንግሥት ባንክ ወደ ግል ባንኮች መሄድ የተለመደው ክስተት ሆኖ በመቆየቱ ነው ይላሉ፡፡ በተለይም የመንግሥት ባንኮች የደመወዝ መጠን ከግሎች አኳያ ሲታይ ዝቅተኛ መሆኑ ሌላው ተጠቃሽ ምክንያት ነበር፡፡ የመንግሥት ባንኮች ከግሎቹ አኳያ ከሁለት እስከ ሦስት እጥፍ ያነሰ እንደሚከፍሉ ይነገራል፡፡ አቶ አቤ ከምሥረታው ጀምሮ አሁን ለሚገኝበት ደረጃ ያበቁትን የኦሮሚያ ኢንተርናሽናል ባንክ ተሰናብተው ንግድ ባንክን በድጋሚ ሊመሩ እየተዘጋጁ ነው፡፡ ይህ ዜና ለኦሮሚያ ኢንተርናሽናል ባንክ ማኅበረሰብም ያልተጠበቀ ሆኗል፡፡ አቶ አቤ ግን ወደ ቀደሞው ቢሯቸው ተመልሰዋል፡፡  እንደ አቶ አቤ ሁሉ ተሰናባቹ አቶ ባጫም ከአንድ ዓመት ተኩል በፊት ወደ ንግድ ባንክ ሳይመጡ ይሠሩ የነበረው በኦሮሚያ ኅብረት ሥራ ባንክ ውስጥ እንደነበር አይዘነጋም፡፡ በወቅቱ የኦሮሚያ የኅብረት ሥራ ባንክ ምክትል ፕሬዚዳንት ነበሩ፡፡ ቀደም ሲልም የአዋሽ ባንክ ምክትል ፕሬዚዳንት ሆነው አገልግለዋል፡፡ እስከ ቅርብ ጊዜም የአዋሽ ኢንሹራንስ ቦርድ አባል ነበሩ፡፡ አቶ አቤ ከግሉ ዘርፍ ወደ መንግሥታዊው ባንክ በመምጣት ፕሬዚዳንት በመሆን ሁለተኛው ሰው መሆናቸውን አሳይቷል፡፡ የአቶ አቤ ወደዚህ ኃላፊነት መምጣት አብሮነት የሚያያዝ ዓላማ ያለው ሲሆን፣ ባንኩ ያሉበትን ችግሮች የማስተካከል አቅም እንዳላቸው ታምኖባቸዋል፡፡ ይሁን እንጂ ትልቅ ሥራ እንደሚጠብቃቸው ይታመናል፡፡ ባንኩን ሪፎርም የማድረግ ኃላፊነት እንደሚሰጣቸው ይጠበቃል፡፡ ከ20 ዓመታት በላይ በፋይናንስ ኢንዱስትሪው በአብዛኛው በከፍተኛ የኃላፊነት ቦታዎች ላይ በመሥራት የሚታወቁት አቶ አቤ፣ በኦሮሚያ ኢንሹራንስ ኩባንያ ውስጥ ቦርድ አባል ናቸው፡፡አቶ አቤ ከባንክ ፕሬዚዳንትነታቸው በተጨማሪ 18ቱንም ባንኮች በአባልነት የያዘው የኢትዮጵያ ባንኮች ማኅበር ፕሬዚዳንት ናቸው፡፡ እንደ ምንጮች ገለጻ አሁን ከሚኖርባቸው ኃላፊነት አንፃር ይህንን ኃላፊነታቸው ሊያስረክቡ እንደሚችሉ ይጠበቃል፡፡  በንግድ ባንክ ላለፉት 25 ዓመታት ባንኩን በፕሬዚዳንትነት ከመሩት ውስጥ አቶ ጥላሁን ዓባይ፣ አቶ ዓባይነህ ገዛኸኝ፣ አቶ አቤ ሳኖ፣ አቶ በቃሉ ዘለቀ ይጠቀሳሉ፡፡ ባንኩን በቦርድ ሊቀመንበርነት ካገለገሉት ውስጥ ደግሞ አቶ መኮንን ማንያዘዋል፣ አቶ ዓባይ ፀሐዬ፣ አቶ በረከት ስምዖን፣ ይነገር ዶሴ (ዶ/ር)፣ አቶ አህመድ አብተው፣ ፍፁም አሰፋ (ዶ/ር) ይጠቀሳሉ፡፡ አሁን ደግሞ አቶ ተክለ ወልድ አጥናፉ 77 ዓመታትን ያስቆጠረው የኢትዮጵያ ንግድ ባንክ በአሁኑ ወቅት ከ34 ሺሕ በላይ ሠራተኞች አሉት፡፡ እስከ 2012 የሒሳብ ዓመት አጋማሽ ድረስ ከታክስ በፊት 9.33 ቢሊዮን ብር ማትረፉ ይታወቃል፡፡ ባንኩ ከ23 ሚሊዮን በላይ አስቀማጮች አሉት፡፡ በመላ አገሪቱ ያለው የቅርንጫፎች ቁጥርም ከ1,560 በላይ ደርሷል፡፡","ባንክ,ንግድ ባንክ,ሹመት",Amharic,ቢዝነስ,
https://www.ethiopianreporter.com/index.php/article/18301,ኦሮሚያ ኢንተርናሽናል ባንክ አዲስ ፕሬዳዚንት ተሰየመለት,,,ዳዊት ታዬ,ባለፈው ሳምንት የኢትዮጵያ ንግድ ባንክ ፕሬዚዳንት በመሆን በተሾሙት አቶ አቤ ሳኖ ምትክ፣ አቶ ተፈሪ መኮንን የኦሮሚያ ኢንተርናሽናል ባንክ ፕሬዚዳንት ሆነው እንዲሠሩ የባንኩ ዳይሬክተሮች ቦርድ ወሰነ፡፡የኦሮሚያ ኢንተርናሽናል ባንክ አቶ ተፈሪ የባንኩ ፕሬዚዳንት ሆነው እንዲያገለግሉና ይህም ሹመት እንዲፀድቅለት ለኢትዮጵያ ብሔራዊ  ባንክ አስታውቋል፡፡አቶ ተፈሪ የባንኩ ፕሬዚዳንት ሆነው ከመሾማቸው ቀደም ብሎ በኦሮሚያ ኢንተርናሽናል ባንክ ውስጥ በምክትል ፕሬዚዳንትነት ሲያገለግሉ የቆዩ ሲሆን፣ በባንክ ኢንዱስትሪው ውስጥ ከ21 ዓመታት በላይ ልምድ ያላቸው መሆኑን ባንኩ አስታውቋል፡፡አቶ ተፈሪ ከ15 ዓመታት በላይ የሚሆነውን የአገልግሎት ዘመን ደግሞ በኢትዮጵያ ንግድ ባንክ፣ በወጋገን ባንክና በኦሮሚያ ኢንተርናሽናል ባንክ ውስጥ በከፍተኛ የኃላፊነት ደረጃ የሠሩ እንደሆነም ለማወቅ ተችሏል፡፡ ,"ባንክ,ኦሮሚያ ኢንተርናሽናል ባንክ  ",Amharic,ቢዝነስ,
https://www.ethiopianreporter.com/index.php/article/18274,እነ አቶ በረከት ስምዖን የተፋጠነ ፍትሕ ጠየቁ,,http://www.ethiopianreporter.com/sites/default/files/2020-03/amharicI_14.jpg,ታምሩ ጽጌ,ለገጠማቸው የጤና ችግር በአካባቢው ሕክምና ማግኘት እንደማይችሉ ተናግረዋልከጥረት ኮርፖሬት ድርጅቶች ጋር በተያያዘ በከባድ የሙስና ወንጀል ተከሰው በእስር ላይ የሚገኙ እነ አቶ በረከት ስምዖን፣ ‹‹በሕመም እየተሰቃየን ስለሆነ የተፋጠነ ፍትሕ ይሰጠን፤›› ሲሉ ለፍርድ ቤት አመለከቱ፡፡አቶ በረከት ስምዖን፣ አቶ ታደሰ ካሳና አቶ ዳንኤል ግዛው ሐሙስ የካቲት 26 ቀን 2012 ዓ.ም. በአማራ ክልል ጠቅላይ ፍርድ ቤት ቀርበው፣  የተከሰሱበት የሙስና ወንጀል ተመርምሮ አፋጣኝ ፍትሕ ማግኘት ሲገባቸው መዘግየቱን ተናግረዋል፡፡ አቶ በረከት ለፍርድ ቤቱ እንዳስረዱት፣ ቀደም ብሎ የጀመራቸው የጤና መታወክ እየተባባሰባቸው ነው፡፡ ባህር ዳር ውስጥ ያሉ የሕክምና ማዕከላት የተወሰዱ ቢሆንም፣ ተገቢ የሆነ ሕክምና ማግኘት ባለመቻላቸው ሕመማቸው እየተባባሰባቸው መሆኑን ገልጸዋል፡፡ ተከሳሾቹ የመከላከያ ምስክሮቻችን አሰምተው እንደ ጨረሱ የክርክር ማቆሚያ ንግግር ማድረግ ሲገባቸው፣ ራሳቸው በጠየቁት ተጨማሪ የማብራሪያ ሰነድ ላይ አስተያየት እሰጣለሁ በሚል ዓቃቤ ሕግ ለሚያቀርበው ጥያቄ ሊፈቀድለት እንደማይገባ አስረድተዋል፡፡አቶ ታደሰ ካሳም ለፍርድ ቤቱ የክስ ሒደቱ ሆን ተብሎ እንዲዘገይ እየተደረገ መሆኑን በመግለጽ፣ በአጭር ቀጠሮ ውሳኔ እንዲሰጣቸው ጠይቀዋል፡፡ ያላግባብ የሆነ ተደጋጋሚ የጊዜ ቀጠሮ እየተሰጠ እየተጉላሉ እንደሆነም አክለዋል፡፡ ተከሳሾቹ ለፍርድ ቤት አቤቱታቸውን ያቀረቡት የመከላከያ ምስክሮቻቸውን አሰምተው ከጨረሱ በኋላ፣ አስፈላጊ የሆኑና በዳሸን ቢራ አክሲዮን ማኅበር ውስጥ የሚገኙ የሰነድ ማስረጃዎች በትዕዛዝ እንዲቀርቡላቸው ያቀረቡት ጥያቄ ፍርድ ቤቱ የተቀበለው ቢሆንም፣ ዓቃቤ ሕግ ግን በሰነዶቹ ላይ አስተያየት ለመስጠት ጊዜ እየወሰደ እንደሆነ አስረድተዋል፡፡የግራ ቀኙን አቤቱታ የሰማው የአማራ ክልል ጠቅላይ ፍርድ ቤት በሰጠው ምላሽ፣ እንኳን የጤና ችግር ያለባቸውን ተከሳሾች ቀርቶ ለሌሎች ተከሳሾችም ቢሆን ሕገ መንግሥቱን መሠረት ያደረገ የተፋጠነ ፍትሕ የማግኘት መብት እንዳላቸው ገልጿል፡፡ ከጉዳዩ ውስብስብነት አንፃር አጫጭር ቀጠሮዎችን በመስጠት ማስረጃዎችን በማሰባሰብና በመመርመር አፋጣኝ መፍትሔ ለመስጠት ጥረት እየተደረገ መሆኑንም አክሏል፡፡ ምንም እንኳን ፍርድ ቤቱ ብዙ መዝገቦች ቢኖሩትም ጎን ለጎን በማየት በተፋጠነ ጊዜ ውሳኔ ለመስጠት እንደሚሠራ ገልጿል፡፡ ተከሳሾች ከምርመራ መዝገቡ ጋር ባያያዙት ማስረጃ ላይ ዓቃቤ ሕግ መጋቢት 4 ቀን 2012 ዓ.ም. መልስ እንዲሰጥ ትዕዛዝ ሰጥቷል፡፡    ,"አማራ,ፍርድ ቤት,ዓቃቤ ሕግ",Amharic,ፖለቲካ,
https://www.ethiopianreporter.com/index.php/article/18275,ምርጫ ቦርድ ለፖለቲካ ፓርቲዎች አቤቱታ ክልሎችና የፖሊስ ኮሚሽኖች ምላሽ እንዲሰጡ ጠየቀ,,,በጋዜጣዉ ሪፓርተር,የኢትዮጵያ ብሔራዊ ምርጫ ቦርድ የተለያዩ ፓርቲዎች ያቀረቡለትን አቤቱታዎች መነሻ በማድረግ፣ ክልሎችና የፖሊስ ኮሚሽኖች ምላሽ እንዲሰጡ በደብዳቤ መጠየቁን አስታወቀ፡፡ ክልሎቹና የፖሊስ ኮሚሽኖች ትግራይ፣ አማራ፣ ደቡብና ኦሮሚያ ናቸው፡፡በትግራይ ክልል ላይ አቤቱታ ያቀረበው የትግራይ ዴሞክራሲያዊ ፓርቲ (ትዴፓ) መሆኑን የገለጸው ቦርዱ አቤቱታውም እስር፣ ማስፈራራትና የቢሮ መዘጋት ነው ብሏል፡፡ በአማራ ክልል ላይ አቤቱታ ያቀረበው የኢትዮጵያ ዜጎች ለማኅበራዊ ፍትሕ ፓርቲ (ኢዜማ) ደግሞ የስብሰባዎች መሰናከል በጎንደርና በደብረ ብርሃን እንዳጋጠመው፣ የፀጥታ ኃይሎችም ለስብሰባዎች መሰናከል ትብብር ማድረጋቸውን ማመልከቱን ቦርዱ አስታውቋል፡፡ በኦሮሚያ ክልል ላይ አቤቱታ ያቀረቡት የኦሮሚያ ብሔራዊ ፓርቲ (ኦብፓ)፣ የኦሮሞ ፌዴራሊስት ኮንግረስ (ኦፌኮ) እና የኦሮሞ ነፃነት ግንባር (ኦነግ) የአባላት እስራት፣ የቢሮ መዘጋት፣ የታፔላ መነቀል፣ ማስፈራራትና የመሥራቾች ፊርማ መነጠቅ በተለያዩ የኦሮሚያ ክፍሎች እንደ ደረሱባቸው መግለጻቸውን ቦርዱ አስረድቷል፡፡ በደቡብ ክልል ላይ አቤቱታ ያቀረበው የጌዴኦ ሕዝብ ዴሞክራሲያዊ ድርጅት (ጌሕዴድ) መሆኑን፣ የተፈጸመበት ድርጊትም ሰነድ መነጠቅና የማሟያ ፊርማ ማሰባሰብ ሒደት መደናቀፍ እንደሆነ ከምርጫ ቦርድ ለመረዳት ተችሏል፡፡ብሔራዊ ምርጫ ቦርድ የፖለቲካ ፓርቲዎቹ ያቀረቡትን አቤቱታ በማያያዝ፣ የሚመለከታቸውን የመንግሥት አካላት ጉዳዩን ከሚያስረዱ ሰነዶች ጋር የካቲት 26 እና 27 ቀን 2012 ዓ.ም. በቦርዱ ጽሕፈት ቀርበው እንዲያስረዱ ደብዳቤ መላኩን አስታውቋል። ለአቤቱታዎቹ ምላሽ እንዲሰጡ ጥሪ የደረሳቸው ተቋማትም የትግራይ ብሔራዊ ክልላዊ መንግሥት መስተዳድር፣ የኦሮሚያ ብሔራዊ ክልላዊ መንግሥት መስተዳድር፣ የአማራ ክልል ፖሊስ ኮሚሽን፣ የደቡብ ክልል ፖሊስ ኮሚሽን፣ የኦሮሚያ ፖሊስ ኮሚሽን፣ የኦሮሚያ ክልል ምሥራቅ ሸዋ ዞን ዝዋይ ባቱ ከተማ ፖሊስ መሆናቸውን ብሔራዊ ምርጫ ቦርድ ገልጿል፡፡ምርጫ ቦርድ የክልሎቹንና የፖሊስ ኮሚሽኖቹን ምላሽና የራሱን ውሳኔ በመገናኛ ብዙኃን አማካይነት ይፋ ያደርጋል ተብሎ ይጠበቃል፡፡,"ምርጫ ቦርድ,ትዴፓ,ኢዜማ,ኦብፓ,ኦፌኮ,ኦነግ",Amharic,ፖለቲካ,
https://www.ethiopianreporter.com/index.php/article/18278,የግብፅ ድብቅ ፍላጎት የዓባይ ውኃን መቆጣጠር እንደሆነ የመንግሥት ግምገማ አመለከተ,,http://www.ethiopianreporter.com/sites/default/files/2020-03/%23-%281%29.jpg,ዮሐንስ አንበርብር,ግብፅ በህዳሴ ግድብ የውኃ አሞላልና አለቃቅ ላይ የሚደረገውን ድርድር አስታካ፣ የዓባይ ውኃን ሙሉ በሙሉ ለመቆጣጠር እያሴረች መሆኑን መንግሥት ያደረገው ግምገማ አመለከተ፡፡የግድቡን ውኃ አሞላልና አለቃቅን በተመለከተ የግድቡ ባለቤት የሆነችው ኢትዮጵያ በምታቀርበው የሙሌት ስትራቴጂ ላይ ተመሥርቶ የታችኞቹ የተፋሰሱ አገሮች ከሆኑት ከግብፅና ከሱዳን ጋር በትብብርና በጋራ ተጠቃሚነት መንፈስ በመደራደር ስምምነት ላይ መድረስ ሲገባ፣ ግብፅ በኢትዮጵያ የቀረበውን የሙሌትና የአለቃቀቅ ፕሮፖዛል ሙሉ በሙሉ ሊቀይሩ የሚችሉና በዓባይ ውኃ ላይ ለዘመናት የቆየውን የበላይነት ለማስቀጠል ጥረት እያደረገች መሆኑን መንግሥት በግምገማው አመልክቷል፡፡ግምገማውን አስመልክቶ ለሪፖርተር መረጃ የሰጡ አንድ ከፍተኛ ባለሙያ፣ ግብፅ የህዳሴ ግድቡ የመጀመርያ ምዕራፍ የውኃ ሙሌት ከተካሄደ በኋላ ሁለተኛውና ዋናው የውኃ ሙሌት ሊከናወን የሚገባው፣ በጥቁር ዓባይ የውኃ ተፋሰስ ላይ የሚኖሩ ኃይድሮሎጂካዊ ሁኔታዎች ሙሉ በሙሉ ተጠንተው መሆን አለበት የሚል ሐሳብ ማቅረቧን ጠቁመዋል፡፡በተጨማሪም ከመጀመርያው ሙሌት በኋላ የሚቀጥለው ምዕራፍ ሙሌት መከናወን የሚገባው ኢትዮጵያ የጥቁር ዓባይን አማካይ ተፈጥሯዊ የውኃ ፍሰት ለታችኞቹ አገሮች እየለቀቀች መሆን እንደሚገባው ሐሳብ ማቅረቧን፣ ይህም አንዱ የልዩነት ምንጭ መሆኑን ባለሙያው አስረድተዋል፡፡ ከላይ የተነሱትን የግብፅ ሐሳቦች አስመልክቶ በኢትዮጵያ በኩል በተደረገው ግምገማ፣ የግድቡ የውኃ ሙሌት ግብፅን እያስፈቀዱ እንዲከናወን የሚያስገድድ ነው፡፡ የጥቁር ዓባይ ውኃ ተፈጥሯዊ ፍሰት የሚባል ነገር በአሁኑ ወቅት እንደሌለ የገለጹት ባለሙያው፣ በጥቁር ዓባይ ተፋሰስ ላይ የፊንጫና የጣና በለስ ኃይል ማመንጫ ግድቦች መገንባታቸውን፣ እንዲሁም ህዳሴ ግድብ ደግሞ በዚሁ ተፋሰስ ላይ እየተገነባ የሚገኝ መሆኑን በምክንያትነት ያወሳሉ፡፡በመሆኑም የጥቁር ዓባይ ተፈጥሯዊ ፍሰትን እንዲጠበቅ መጠየቅ ማለት፣ ግብፅ ለእነዚህ ግድቦች ዕውቅና እንደማትሰጥ አመላካች መሆኑ እንደ ተገመገመ ገልጸዋል፡፡በተጨማሪም ሁለተኛው ምዕራፍ ሙሌት ከመጀመሩ አስቀድሞ የጥቁር ዓባይ ኃይድሮሎጂካዊ ሁኔታዎች ሙሉ በሙሉ መጠናት እንዳለባቸው፣ በየሦስት ዓመቱም በጥቁር ዓባይ ውኃ ፍሰት ላይ ኦዲት መደረግ እንዳለበት በግብፅ መነሳቱን የተናገሩት ባለሙያው፣ ይህ ማለት ኢትዮጵያ በራሷ ሉዓላዊ ግዛት ላይ ለምታከናውነው ፕሮጀክት የግብፅን ይሁንታ እንድትጠይቅ የሚያስገድድ ነጥብ በመሆኑ ተቀባይነት እንደማይኖረው መገምገሙን ገልጸዋል፡፡ በሌላ በኩል የኢትዮጵያ ህዳሴ ግድብና የግብፅ የአስዋን ግድብ የውኃ መጠናቸው በከፍተኛ ደረጃ ከቀነሰ፣ አንደኛው ግድብ ሌላኛውን ግድብ መደገፍ እንዳለበት ግብፅ መጠየቋን የጠቆሙት ባለሙያው ይህ አገላለጽ ግልጽ እንዳልሆነ አስረድተዋል፡፡‹‹የግብፅ አስዋን ግድብ በከፍተኛ ደረጃ ከቀነሰ ታላቁ የህዳሴ ግድብ ውኃ በመልቀቅ ድጋፍ እንዲያደርግ ከሆነ ግልጽ ነው፡፡ ነገር ግን ሁለቱም ግድቦች የውኃ መጠናቸው በቀነሰበት ሁኔታ አንደኛው ግድብ ሌላኛውን ያግዛል ማለት ግልጽ እንዳልሆነና ሆን ተብሎ ለማደናገር እንዲቀመጥ ግብፆች መፈለጋቸውን ያሳያል፤›› ብለዋል፡፡ይህ ነጥብ ከፍተኛ ጥንቃቄን የሚጠይቅ እንደሆነ ያነሱት ባለሙያው፣ በጥንቃቄ ጉድለት ይህንን የግብፅ ሐሳብ መቀበል ግብፅ ከህዳሴ ግድቡ በላይ ያሉ የኢትዮጵያ ግድቦችም በድርቅ ወቅት ውኃ እንዲለቁ መብት የሚሰጣት ሊሆን እንደሚችል ከግንዛቤ ውስጥ መግባቱን ተናግረዋል፡፡ በተጨማሪም የህዳሴ ግድቡ የረዥም ጊዜ የውኃ አስተዳደርን (Long-Term Operation) የተመለከተ ድርድር እንዲደረግ በግብፅ በኩል የቀረበው ሐሳብ፣ ሌሎቹን የዓባይ ተፋሰስ አገሮችን በማግለል የዓባይ ውኃ ክፍፍል በሦስቱ አገሮች መካከል እንዲደረግ ውጤት የሚኖረውና ኢትዮጵያ በሌሎቹ አገሮች ላይ ክህደት እንድትፈጽም የሚያደርግ በመሆኑ ጥንቃቄ ሊደረግ እንደሚገባ አስረድተዋል፡፡በአጠቃላይ የግብፅ ፍላጎት ሲታይ በዓባይ ውኃ ላይ የያዘችውን የበላይነት ማጠናከር፣ ኢትዮጵያን ስምምነት ውስጥ በማስገባት በጥቁር ዓባይ ላይ የተሠሩትንም ሆነ ወደፊት የሚሠሩትን ፕሮጀክቶች በግብፅ ፈቃድ እንዲከናወኑ የማድረግና የኢትዮጵያን ወንዝ የመቆጣጠር ውጤት እንደሚያስከትል በመንግሥት መገምገሙን ገልጸዋል፡፡በመሆኑም ኢትዮጵያ የራሷን ፕሮፖዛል (ምክረ ሐሳብ) ይዛ ከታችኞቹ አገሮች ጋር በትክክለኛ ሉዓላዊነት መርህ ድርድር እንምታደርግ ገልጸዋል፡፡ የአሜሪካ የገንዘብ ተቋም ኃላፊ በቅርቡ በሰጡት አስተያየት ኢትዮጵያ ስምምነት እንዳይደረስ እንቅፋት እንደሆነች አድርገው የወቀሱ ቢሆንም፣ የኢትዮጵያ የውጭ ጉዳይ ሚኒስቴር አሜሪካ ሦስቱ አገሮች ስምምነት ላይ እንዲደረስ ድጋፍ ማድረግ ላይ ብቻ እንድትወስንና ይህንንም በገለልተኝነት መርህ እንድትፈጽም ጠይቋል፡፡በተመሳሳይ የዓረብ ሊግ አገሮች በዚህ ሳምንት የግብፅን ፍላጎት በመደገፍ ያወጡትን መግለጫ የውጭ ጉዳይ ሚኒስቴር በማውገዝ፣ የዓባይ ተፋሰስ አገሮች ሉዓላዊ ህልውና ያላቸው በመሆኑ የዓረብ ሊግ ይህንን መብታቸውን ማክበርና በእነሱ በኩል ያለውን ምክንያታዊ እውነታዎች ማገናዘብ ሲገባው፣ የያዘው አቋም ተገቢና የሊጉ አባል አገሮች ከኢትዮጵያ ጋር ያላቸውን ግንኙነት ያላገናዘበ መሆኑን አስታውቋል፡፡አሜሪካም ሆነች የዓረብ ሊግ አባል አገሮች ለኢትዮጵያ የልማት ሥራዎች የገንዘብ ድጋፍ የሚያደርጉ አጋሮች በመሆናቸው የህዳሴ ግድቡን አስመልክቶ ከግብፅ ጋር የተፈጠረው ውጥረት ኢትዮጵያ ከእነሱ ድጋፍ እንዳታገኝ ወደ መከልከል ሊያደርሳቸው እንደሚችል በኢትዮጵያ ልሂቃን በኩል በሥጋት ደረጃ ይነሳል፡፡ይህ በዚህ እንዳለ ሰሞኑን የገዥው ፓርቲ (ብልፅግና) አመራሮች በፓርቲያቸው ፕሮግራምና ሌሎች ጉዳዮች ላይ ሲያደርጉት የነበረውን ውይይት ባለፈው ሳምንት ሲያጠናቅቁ የተገኙት የፓርቲው ሊቀመንበር ጠቅላይ ሚኒስትር ዓብይ አህመድ (ዶ/ር) ባደረጉት ንግግር፣ ካነሷቸው ጉዳዮች አንዱ የህዳሴ ግድቡን የተመለከተ ነበር፡፡ በዚህ ንግግራቸውም፣ ‹‹ከውጭ ለምናገኘው ሀብት ብለን አገራዊ ክብራችንን አሳልፈን አንሰጥም፤›› ካሉ በኋላ፣ ‹‹ባለፈው ነገር ሳንቆጭና የያዝነውን ሳንለቅ ግድቡን አጠናቀን የሕዝባችንን ተጠቃሚነት ለማረጋገጥ እንሠራለን፡፡ የሌሎች አገሮችን ጥቅም በማይጋፋ መንገድ ጥቅም ላይ እናውለዋለን፤›› ብለዋል፡፡ አሜሪካ በኢትዮጵያ የተጀመሩ የኢኮኖሚ ሪፎርሞችን ለመደገፍ አምስት ቢሊዮን ዶላር ብድር ልታቀርብ እንደሆነ የውጭ ሚዲያዎች የገንዘብ ሚኒስትሩን አቶ አህመድ ሽዴን፣ እንዲሁም የገንዘብ ድጋፍ ለማድረግ የተዘጋጀውንና ከወራት በፊት ሥራ የጀመረውን ፋይናንሺያል ዴቨሎፕመንት ኤጀንሲ ኃላፊ በመጥቀስ መዘገባቸው ይታወሳል፡፡ይህ ኤጀንሲ ‹‹Build Act›› ተብሎ በሚታወቀው እ.ኤ.አ. በ2019 በወጣ የአሜሪካ ሕግ የተቋቋመ ሲሆን፣ የኤጀንሲው ማቋቋሚያ ምክንያት የአሜሪካን የውጭ ፖሊሲ ለማስፈጸም እንደሆነ የሕጉ ምዕራፍ ሁለት ላይ የተቀመጠው ዓላማ በግልጽ ያስረዳል፡፡,"ህዳሴ ግድብ,ግብፅ,አሜሪካ,ብልፅግና",Amharic,ፖለቲካ,
https://www.ethiopianreporter.com/index.php/article/18283,በየካ ተራራ 40 ሺሕ ካሬ ሜትር ቦታ ለሪል ስቴት በመሰጠቱ የደን ጭፍጨፋ እንደተፈጸመ አቤቱታ ቀረበ,,,ብርሃኑ ፈቃደ,በሪል ስቴቱ ሳቢያ በርካታ መኖሪያ ቤቶች እንዲፈርሱ እንቅስቃሴ መጀመሩ ቅሬታ አስነስቷልሪል ስቴት አልሚው ሕጋዊ የይዞታ ባለመብት መሆኑንና ከባህር ዛፍ በቀር ነባር ደን እንዳልመነጠረ ይናገራልበየካ ተራራ ለዓመታት ተጠብቆ የኖረ የደን ይዞታ ውስጥ የሪል ስቴት ኩባንያ ግንባታ እንዲያካሂድ ከአዲስ አበባ ከተማ አስተዳደር ፈቃድ ማግኘቱን በመግለጽ፣ በ40 ሺሕ ካሬ ሜትር ቦታ ላይ ደን ጭፍጨፋ እየተካሄደ እንደሚገኝ የአካባቢው ነዋሪዎች አቤቱታ አሰሙ፡፡በየካ ተራራ ልዩ ቦታው ላምበረት አቡነ ገብረ መንፈስ ቅዱስ ቤተ ክርስቲያን አካባቢ የወረዳ አምስትና ዘጠኝ ነዋሪ የሆኑ ግለሰቦች እንደገለጹት፣ ለሪል ስቴት ልማት ተብሎ የተሰጠው ቦታ ከዚህ ቀደም ለአረንጓዴ ሥፍራነት ተከልሎ ነበር፡፡ ከዚህ በፊት ጥያቄ ቀርቦ ቦታው ለሪል ስቴት መዋል እንደሌለበት በመታመኑ ግንባታ ሳይካሄድ መቆየቱን ነዋሪዎቹ ይናገራሉ፡፡ የደኑ ይዞታ እስከ 40 ዓመታት ያስቆጠሩ እንደ አጋም ያሉ ዛፎች የሚገኙበት እንደሆነ፣ እስከ ቅርብ ጊዜ ድረስም ሚዳቋን የመሳሰሉ እንስሳት ይታዩበት የነበረ ጫካ ነው ያሉት የአካባቢው ነዋሪ አቶ ሻምበል እዘዘው፣ ከ1997 ዓ.ም. ጀምሮ ቦታው ለሪል ስቴት ሲጠየቅ እየተከለከለ መቆየቱን አስታውሰዋል፡፡  ሆኖም ከጥቂት ቀናት ወዲህ በደኑ ይዞታ ውስጥ አጥር ማጠር እንደተጀመረና ከ17 ያላነሱ ሕጋዊ ይዞታ ያላቸው ነዋሪዎችም ከቦታቸው እንዲነሱ መጠየቃቸውን፣ አንዳንዶቹም በሕጋዊ መንገድ ከእነ ካርታው የገዙትን ይዞታ ቤት እንዳይገነቡበት ዕግድ እየወጣባቸው መቸገራቸውን ገልጸዋል፡፡ ካርታም ሆነ የይዞታ ማረጋገጫ ሰነድ እያላቸው፣ በላያቸው ላይ ለሪል ስቴት ኩባንያው ተደራቢ ካርታ መሰጠቱ ግራ እንዳጋባቸው በመግለጽ ለመንግሥት አቤቱታ እያሰሙ እንደሚገኙ ገልጸዋል፡፡ በአካባቢው ከዚህ ቀደም ትልልቅ ሕንፃዎች መገንባት እንደማይቻል ተጠንቶ እንደነበር፣ ከተራራማነቱ የተነሳ የግል ቤት ለሚገነቡ ከሁለት ፎቅ በላይ እንዳይሠሩ ሲከለከል ቢቆይም፣ ከቅርብ ጊዜ ወዲህ ትልልቅ ከፍታ ያላቸው ሆቴሎች እየተገነቡ መሆናቸውን ነዋሪዎቹ ያስረዳሉ፡፡ በአሁኑ ወቅት ደን እየተመነጠረ ግንባታ እንዲካሄድ የሚደረገው እንቅስቃሴ ወትሮውንም ለጎርፍ የተጋለጠውን አካባቢ ለአደጋ የሚዳርግ፣ በክረምት ወራትም በርካታ ነዋሪዎችን ሥጋት ላይ የሚጥል በመሆኑ መንግሥት በአጽንኦት እንዲመለከተው ነዋሪዎች ጠይቀዋል፡፡ ከይዞታቸው እንደሚነሱና በቤታቸው አጥር ላይም ቀይ ምልክት እየተደረገ መሆኑ አግባብ እንዳልሆነ የገለጹ ነዋሪዎች፣ መንግሥት የሚከተለው አሠራር ግራ እንዳጋባቸው ተናግረዋል፡፡ በአሁኑ ወቅት በከተማ አስተዳደሩ እየተተገበረ ያለው የመሬት ልማት ፕላን አሠራር የተዘበራረቀ መሆኑንና ተራራ አናት ላይ ሪል ስቴት እንዲለማበት መፍቀዱ አንዱ ማሳያ ነው ያሉ አስተያየት ሰጪዎች፣ ከ300 በላይ ነዋሪዎች የተፈራረሙበት ሰነድ ከሦስት ወራት በፊት ለመንግሥት በማስገባትና ለፍርድ ቤት በማቅረብ ጭምር በካርታ ላይ ካርታ ማውጣት ተገቢ እንዳልሆነ በማስዳኘት ዕግድ ቢያስወጡም፣ የፍርድ ቤት ትዕዛዝ ተጥሶ ግንባታ እንዲካሄድ መፈቀዱን አስረድተዋል፡፡ በመሆኑም የከተማው ከንቲባ ጽሕፈት ቤትም ሆነ በተዋረድ የሚገኙ የከተማው አስተዳደር አካላት ችግሩን ተመልክተው እልባት እንዲሰጡበት አሳስበዋል፡፡ ነዋሪዎቹ እንዲህ ያሉትን አቤቱታዎች ቢያሰሙም የብርሃን ጎሕ ሪል ስቴት ባለንብረት የሆኑት ወ/ሮ ፀሐይ ቦጋለ በበኩላቸው፣ ቦታው ለልማት የተሰጣቸው ከ1998 ዓ.ም. ጀምሮ እንደሆነና ሕጋዊ ይዞታቸው በመሆኑ ለማልማት እንቅስቃሴ መጀመራቸውን ለሪፖርተር ገልጸዋል፡፡ ከዚህ በተጨማሪ በተሰጣቸው 40 ሺሕ ካሬ ሜትር ቦታ ላይ የደን ጭፍጨፋ እንዳልፈጸሙ፣ ይልቁንም በአብዛኛው የባህር ዛፍ ብቻ እየመረጡ እንዳስነሱ ሞግተዋል፡፡ አብዛኞቹ ተከራካሪዎቻቸው ሕጋዊ እንዳልሆኑ፣ ይልቁንም አንዳንዶቹ ከጥቂት ቀናት በፊት ካርታ ሲሰጣቸው እንደታዘቡ ጠቁመዋል፡፡ ምንም እንኳ ነዋሪዎቹ ካርታ እንዳላቸው ቢገልጹም፣ በየካ ክፍለ ከተማ በኩል የሚደረግ አግባብነት የጎደለው አሠራር ነው ሲሉም ወቅሰዋል፡፡ ነዋሪዎቹ በበኩላቸው ከአካባቢው ማኅበሰረብ ጋር ተግባብቶና ተስማምቶ መሥራት ሲቻል፣ ደን መመንጠርና የዜጎችን የመኖር መብት መጋፋት አግባብ እንዳልሆነ ጠቁመው፣ ልማቱ ይፈለጋል ከተባለም የጥቂቶችን ህልውና ከመጋፋት ይልቅ በተሰጣቸው ቦታ ብቻ ተወስነው ሊሠሩ ይገባ ነበር ብለዋል፡፡ የሪል ስቴት ኩባንያው ከተሰጠው ወሰን አልፎ እንደመጣባቸው ቢገልጹም፣ ወ/ሮ ፀሐይ በበኩላቸው ነዋሪዎቹ በድርጅታቸው ይዞታ ውስጥ እንደገቡባቸውና አንዳንዶቹም ቦታውን በመሸጥ ጭምር ጣልቃ እንደገቡባቸው ተከራክረዋል፡፡ ለሪል ስቴት ልማቱ የከተማ አስተዳደሩ ሙሉ ድጋፍና ዕውቅና እንደሰጣቸው አስታውቀዋል፡፡  በሁለቱ ወገኖች መካከል የተነሳውን ውዝግብ ለማጣራት ለአዲስ አበባ ከተማ አስተዳደር የመሬት ልማትና ማኔጅመንት ቢሮ፣ በዚህ ተቋም ሥር  ለሚገኘው የመሬት ልማትና ከተማ ማደስ ኤጀንሲ፣ ለከንቲባው ጽሕፈት ቤት ፕሬስ ሴክሬታሪያት፣ እንዲሁም ለየካ ክፍለ ከተማ አስተዳደር ጥያቄዎችን በማቅረብ የአስተዳደሩን አስተያየቶች ለማካተት የተደረገው ጥረት ሳይሳካ ቀርቷል፡፡ የተገኙት ምላሾችም ኃላፊዎች ሥልጠና ላይ ናቸው የሚሉ ሲሆኑ፣ አንዳንዶቹም በመጪው ሳምንት ከጽሕፈት ቤታቸው መረጃ ማግኘት እንደሚቻል የሚገልጽ ምላሽ ሰጥተዋል፡፡ በስልክም ሆነ በአጭር ጽሑፍ ጥያቄ የቀረበላቸው ኃላፊዎች ምላሽ ከመስጠት ተቆጥበዋል፡፡ ይህ በእንዲህ እንዳለ ከ12 ዓመታት በፊት የተመሠረተው የየካ ተራራ ጎረቤታሞች ማኅበር ራሱን እንደ አዲስ በማደራጀትና የየካ ተራራ ነዋሪዎች ማኅበር በሚል የተሻሻለ ስያሜ በመዋቀር፣ በአካባቢው ነዋሪዎች ላይ የሚደርሱ ችግሮችን በጋራ ለመፍታትና በአካባቢው የልማት ሥራዎች ላይ መንቀሳቀስ ስለሚችልባቸው ጉዳዮች ስብሰባ በመጥራት ተወያይቷል፡፡ ማኅበሩን በቦርድ ሰብሳቢነት የሚመሩት አቶ ኢየሱስ ወርቅ ዛፉ ሲሆኑ፣ ወ/ሮ መሠረት ዘውዱ ምክትል ሰብሳቢ ናቸው፡፡ ማኅበሩ በመንገድ ሥራ፣ በትምህርት ቤት ግንባታና በመሳሰሉት ማኅበራዊ ፋይዳ ባላቸው ተግባራት በመሳተፍ የአካባቢውን ነዋሪዎች ችግር ለመቅረፍ እንደሚንቀሳቀስ ወ/ሮ መሠረት አስረድተዋል፡፡ ,"ሪል ስቴት,አዲስ አበባ ከተማ አስተዳደር,መሬት",Amharic,ቢዝነስ,
https://www.ethiopianreporter.com/index.php/article/18282,መንግሥትንና የኦነግ ሽምቅ ተዋጊዎችን የሚሸመግል የሰላም ኮሚቴ ተቋቋመ,,,ታምሩ ጽጌ,ለሁለቱም ወገኖች የተኩስ አቁም ጥያቄ ቀርቦላቸዋል በኦሮሚያ ክልል በምዕራብ ወለጋና በጉጂ ዞኖች መንግሥትና የኦነግ ሽምቅ ተዋጊዎች የሚያደርጉት ውጊያ እንዲቆም፣ ለውጊያ የዳረጓቸውን ፖለቲካዊም ሆነ ሌሎች ልዩነቶችን በጠረጴዛ ዙሪያ ለመፍታት የሰላም ኮሚቴ ተቋቁሞ ሥራ መጀመሩ ታወቀ፡፡ በፌዴራል በጎ አድራጎትና ማኅበራት ምዝገባ ኤጀንሲ የተመዘገበና ዕውቅና የተሰጠው ‹‹የዕርቅና የሰላም ኮሚቴ›› የሚል ስያሜ ያለው ስብስብ፣ በሁለቱ ወገኖች መሀል የተከሰተውን ውጊያ ለማስቆም ከሐሙስ የካቲት 26 ቀን 2012 ዓ.ም. ጀምሮ ሥራ መጀመሩ ተገልጿል፡፡የኮሚቴው ዋና ጸሐፊና የሕግ ባለሙያ አቶ ለሚ ታዬ ለሪፖርተር እንደገለጹት፣ በሁለቱ ወንድማማቾች መካከል በተፈጠረ የፖለቲካ አመለካከት ችግር ወደ ውጊያ ከተገባ ሰንብቷል፡፡ በተለይ የምዕራብ ወለጋና የጉጂ አካባቢዎች ነዋሪዎች ለሞትና ለእንግልት ከመጋለጣቸውም በተጨማሪ፣ አላስፈላጊ መስዋዕነትን እየከፈሉ መሆኑን ተናግረዋል፡፡ እንደ አቶ ለሚ ገለጻ፣ በመንግሥትና በኦነግ ሽምቅ ተዋጊዎች መካከል ያለው ችግር ሊፈታ የሚችለው በሰላማዊ መንገድ ብቻ ነው፡፡ ሁለቱን አካላት በጠረጴዛ ዙሪያ አገናኝቶ እንዲወያዩና ልዩነቶችን እንዲፈቱ ማድረግ፣ ኅብረተሰቡም በሁለቱ ወገኖች መሀል ለሚደረገው ሰላማዊ የዕርቅ ሒደት የበኩሉን አስተዋጽኦ እንዲያደርግ የተለያዩ ሕዝባዊ ውይይቶችም ይደረጋሉ ብለዋል፡፡በመሆኑም ኮሚቴው ተግባራዊ ዕርምጃ ከመጀመሩ አስቀድሞ ሁለቱንም ወገኖች ማነጋገሩን የጠቆሙት አቶ ታዬ፣ በሁለቱም ወገኖች በኩል ፈቃደኝነቱ በመኖሩ ሥራ መጀመሩን ገልጸዋል፡፡ መጀመርያ ለሁለቱም ወገኖች የተኩስ አቁም ጥያቄ መቅረቡን፣ እንዲሁም ሁለቱን ወገኖች በጠረጴዛ ዙሪያ ለማነጋገር ቦታው የት ይሁን በሚለው ላይ ኮሚቴው እየተወያየ መሆኑንም አቶ ታዬ አክለዋል፡፡ በሁለቱ ወንድማማቾች መካከል የሚደረገው ውጊያ ሕፃናትንና አዛውንቶችን ጭምር ታጣቂ ከማድረግና የአገሪቱን ኢኮኖሚ ከማዳከም የዘለለ ጥቅም ስለሌለው፣ ችግሮቻቸውንና ልዩነቶቻቸውን በጠረጴዛ ዙሪያ ተቀምጠው በመነጋገር መፍታት አማራጭ የሌለው መፍትሔ  መሆኑንም አስረድተዋል፡፡መንግሥት ለሰላም ከሚሠሩ ከማንኛውም አካላት ጋር አብሮ ለመሥራት ፈቃደኛ መሆኑንና ኮሚቴውም ጥያቄውን ሲያቀርብ መቀበሉን አቶ ታዬ ጠቁመው፣ ኮሚቴው የጀመረው የዕርቅና የሰላም እንቅስቃሴ በአጭር ጊዜ ውስጥ ውጤታማ ይሆናል የሚል ተስፋ እንዳላቸውም ገልጸዋል፡፡ የሰላም ኮሚቴው 13 አበላትን ማካተቱን፣ ከኦሮሚያ ክልል የዕውቅና የምስክር ወረቀት እንደ ተሰጠው አቶ ታዬ አስታውቀዋል፡፡ በዚህ መሠረት የኮሚቴው ዋና ሥራ አስፈጻሚ አቶ አባቢያ አባ ጆቢር፣ ምክትል ሥራ አስፈጻሚ መሰሉ ታሪኩ (አርቲስት)፣ ዋና ጸሐፊ አቶ ታዬ ለሚ፣ አባላት ደግሞ አበበ ገመቹ (ዶ/ር)፣ እልፍነሽ ቀኖ (አርቲስት)፣ ገመቹ መገርሳ (ዶ/ር) እና ሌሎችም የተካተቱበት መሆኑን ለማወቅ ተችሏል፡፡አንዳንዶቹ የኮሚቴው አባላት ቀደም ብሎ ሁለቱን ወገኖች ለማስታረቅ ከሞከሩ አባ ገዳዎች ጋር ሲሠሩ እንደነበሩ አቶ ታዬ አክለዋል፡፡  ,"ኦሮሚያ,ኦነግ,ዕርቅ",Amharic,ፖለቲካ,
https://www.ethiopianreporter.com/index.php/article/17840,‹‹ከሰባት ሺሕ በላይ የልብ ሕሙማን ሕፃናት ለቀዶ ሕክምና ወረፋ እየተጠባበቁ ነው›› አቶ ሳላዲን ከሊፋ፣ የኢትዮጵያ የልብ ሕሙማን ሕፃናት መርጃ ማኅበር ፕሬዚዳንት,,http://www.ethiopianreporter.com/sites/default/files/2020-01/mineyeerunew.gif,ታደሰ ገብረማርያም,አቶ ሳላዲን ከሊፋ የኢትዮጵያ የልብ ሕሙማን ሕፃናት መርጃ ማኅበር ፕሬዚዳንት ናቸው፡፡ በማኅበሩ አመሠራረትና በልብ ሕሙማን ሕፃናት ሕክምና ማዕከል እንቅስቃሴ ዙሪያ ታደሰ ገብረማርያም አነጋግሯቸዋል፡፡ ሪፖርተር፡- የልብ ሕሙማን ሕፃናት ሕክምና ማዕከል ተቋቁሞ አገልግሎት መስጠት ከጀመረ ብዙ ዓመታትን አስቆጥሯል፡፡ አመሠራረቱን በተመለከተ ማብራሪያ ቢሰጡን?አቶ ሳላዲን፡- ከማዕከሉ አመሠራረት በፊት ስለ የኢትዮጵያ የልብ ሕሙማን ሕፃናት መርጃ ማኅበር እንቅስቃሴ ለመግለጽ እወዳለሁ፡፡ ማኅበሩ ከተመሠረተ 30 ዓመት ሆኖታል፡፡ ከዚህም ውስጥ ለ20 ዓመት ያህል የሠራው ዘውዲቱ ሆስፒታል ቅጥር ግቢ በሚገኘው ኮንቴይነር ውስጥ ነው፡፡ ከዛሬ አሥር ዓመት በፊት ደግሞ ጥቁር አንበሳ ሪፈራል ሆስፒታል ቅጥር ግቢ የሚገኘውን የልብ ሕሙማን ሕፃናት ሕክምና ማዕከልን ለማቋቋም በቅቷል፡፡ ማዕከሉ ሊቋቋም የቻለው ‹‹አንድ ብር ለአንድ ልብ›› በሚል መርህ ማኅበሩ ኅበረተሰቡንና አጋር ድርጅቶችን አሰባስቦ ባካሄደው የድጋፍ ወይም የገንዘብ አስተዋጽኦ ዘመቻ ነው፡፡ በዚሁ ዘመቻ በተገኘው የገንዘብ ድጋፍ የተሠራው ይህ የሕክምና ማዕከል ዓለም የደረሰበትን የዕድገት ደረጃ የተከተለ፣ የወቅቱ ቴክኖሎጂ ባፈራቸውና እጅግ ዘመናዊ በሆኑ የልብ ቀዶ ሕክምና መሣሪያዎች ተደራጅቷል፡፡ እያንዳንዱም የመኝታ ክፍል ደረጃውን የጠበቀ ነው፡፡ ማዕከሉ በዓመት ለ1066 የልብ ሕሙማን ሕፃናት የቀዶ ሕክምና አገልግሎት የመስጠት አቅም አለው፡፡ አሁን ግን እየሠራ ያለው ከአቅሙ በታች በዓመት ለ450 ሕፃናት የተጠቀሰውን ሕክምና በመስጠት ነው፡፡ ሪፖርተር፡- ከአቅሙ በታች አገልግሎት የሚሰጥበት ምክንያት ምንድነው?አቶ ሳላዲን፡- አቅሙን አሟጥጦ ለመሥራት የተሳነው ወይም ከአቅሙ በታች እንዲሠራ ያደረገው በቀዶ ሕክምና ግብዓቶች አጥረት ሳቢያ ነው፡፡ እንደነዚህ ዓይነት ግብዓቶች በጣም ውድ ከመሆናቸውም በላይ ማዕከሉ እየገዛ ለመጠቀም ደግሞ እጅግ ከፍተኛ የሆነ የአቅም ማነስ ችግር አለበት፡፡ ሪፖርተር፡- ማዕከሉ የገጠመው ችግር በጣም ከባድ መስሎ ነው የሚታየው ለመሆኑ ይህን ችግር ለመወጣት ምን ዕርምጃ ነው የተወሰደው?አቶ ሳላዲን፡- ችግሩን ለመወጣት ልዩ ልዩ ጥረቶች እየተደረጉ ነው፡፡ ከተደረጉትም ጥረቶች መካከል አንዱና ዋነኛው የሕክምና አገልግሎት ለመስጠት ከውጭ አገር የሚመጡ በጎ ፈቃደኛ የሕክምና ቡድኖች ለአንድ ወይም ለሁለት ሳምንታት ያህል ነፃ አገልግሎት ከሰጡ በላይ ወደየመጡበት ሲመለሱ የተረፋቸውን የቀዶ ሕክምና ግብዓቶችን ለማዕከሉ ትተው ይሄዳሉ፡፡ በዚህም ኢትዮጵያውያን ሐኪሞች የተረፉትን ግብዓቶች በቁጠባ መልክ እየተጠቀሙ አገልግሎት እንዲሰጡ እየተደረገ ነው፡፡ የጤና ሚኒስቴርም የተጠቀሱትን ግብዓቶች አልፎ አልፎ በመጠኑም ቢሆን ከመለገስ ወደኋላ አላለም፡፡ሪፖርተር፡- በዚህ ዓይነት አካሄድ እስካሁን ስንት የውጭ አገር የበጎ አድራጎት ሕክምና ቡድኖች መጥተው አገልግሎት ሰጡ?አቶ ሳላዲን፡- እስካሁን የእሥራኤል፣ የአሜሪካ፣ የእንግሊዝ፣ የህንድና የግብፅ ሕክምና ቡድኖች መጥተው ነፃ የቀዶ ሕክምና አገልግሎት በመስጠት ከመርዳታቸውም በላይ የተረፋቸውን ግብዓቶች ማዕከሉ እንዲጠቀምበት ተባብረዋል፡፡ ወደፊት ደግሞ የደቡብ አፍሪካ በጎ ፈቃደኛ የሆኑ የሕክምና ቡድኖችን ለመጥራት ታስቧል፡፡ በተረፈ ማዕከሉ ሥራውን እንደጀመረ የቀዶ ሕክምና አገልግሎት የሚሰጠው በውጭ አገር ሐኪሞች ነበር፡፡ ይህ ዓይነቱ አካሄድ መቀጠል እንደሌለበትና የውጪዎቹ በኢትዮጵያውያን የሕክምና ባለሙያዎች መተካት አስፈላጊ ሆኖ በመገኘቱ 12 ኢትዮጵያውያን ሐኪሞችን ወደ ውጪ አገር በመላክ በልብ ሕክምና ስፔሻላይዝድ አድርገው እንዲመለሱ ተደርጓል፡፡ ከዚህም ሌላ አሮጌው አውሮፕላን ማረፊያ አካባቢ 16 አፓርትመንቶች ተገንብተው እንዲከራዩ ተደርጓል፡፡ ከዚህም ኪራይ የሚገኘው ገቢ ለባለሙያዎች ደመወዝና ለልዩ ልዩ አስተዳደራዊ ወጪዎች እየዋሉ ነው፡፡ ሪፖርተር፡- የአምስት ዓመት ስትራቴጂክ ፕላን እንዳወጣችሁ ይነገራል፡፡ ስትራቴጂክ ፕላን ምን ዓይነት ተግባራትን አካትቷል?አቶ ሳላዲን፡- የተጠቀሰውን ስትራቴጂክ ፕላን ለማስጠናት ስድስት ወራት ፈጅቶብናል፡፡ አሁን ግን ጥናቱ አልቆ ወደ ትግበራ ገብተናል፡፡ በዚህም ፕላን ውስጥ ተካተው በመተግበር ላይ ከሚገኙት መካከል የካርዲያክ ክፍሉን ማጠናከር፣ ተጨማሪ የሰው ኃይል ማፍራት፣ የማዕከሉን ራዕይና ተልዕኮ በማስቀመጥ ጠንካራ የሆነ የምርምርና ሥልጠና ተቋም እንዲሆን ማድረግ፣ ተመሳሳይ የሆኑ የልብ ሕሙማን ሕፃናት ሕክምና ማዕከላትን በአገሪቱ ዋና ዋና ከተሞች እንዲቋቋሙ ማድረግ ይገኙበታል፡፡ ሪፖርተር፡- የውጭ አገር ሕክምና ቡድኖች አመጣጥ እንዴት ነው? ይህም ማለት ሲፈለጉ ወይም ሲጠሩ ነው የሚመጡት ወይስ በዓመት የተወሰነ ጊዜ አላቸው?አቶ ሳላዲን፡- የማዕከሉ ሐኪሞች በተለያዩ አገሮች ካሉት ሐኪሞች ጋር ግንኙነት ይፈጥራሉ፡፡ አስፈላጊ ሲሆን ይጋበዛሉ፡፡ ቡድኖቹም ግብዣውንም ወይም ጥሪውን አክብረው ይመጣሉ፡፡ ቡድኖቹ ግን አዘውትረው ለመምጣት ይፈልጋሉ፡፡ ምክንያቱም አብዛኞቹ ሐኪሞች በሙያው ላይ የረዥም ዓመት ወይም የተካበተ ልምድና ዕውቀት አላቸው፡፡ ይህ እንደተጠበቀ ሆኖ ደግሞ ጡረታ የሚወጡበት ጊዜያቸውም የተቃረበ ስለሆነ በበጎ አድራጎት ሥራ ላይ ለመሳተፍ ከፍተኛ የሆነ ፍላጎት አላቸው፡፡ በአምስት ዓመቱ ስትራቴጂክ ፕላን ውስጥ ግን ለአገልግሎት የሚመጡ የውጭ ሕክምና ቡድኖችን የመቀበልና ተገቢውን አገልግሎት ከሰጡ በኋላ በክብር የሚመለሱበትን መንገድ የማመቻቸት ተግባርና ግምገማ መካተቱን መታወቅ ይኖርበታል፡፡ በአጠቃላይ የአቀባበልና የአሸኛኘት ሥርዓትን ያካተተ ፕሮቶኮል እየተዘጋጀ ነው፡፡ ሪፖርተር፡- እስካሁን ድረስ ለመጡና ወደፊትም ለሚመጡ የሕክምና ቡድኖች ወጪያቸውን ማን ነው የሚሸፍነው?አቶ ሳላዲን፡- ይህን ለመሰለ ጥያቄ እኔ ትክክለኛውን መልስ ለመስጠት አልችልም፡፡ የሚመስለኝን ግን ማስቀመጥ እችላለሁ፡፡ ከዚህ አንፃር እንግዳው ቡድን የአውሮፕላን ወጪውን ራሱ ይሸፍናል፡፡ በተረፈ መስተንግዶውን (አኮሞዲሽን) በተመለከተ ደግሞ ማዕከሉ የሚሸፍን ይመስለኛል፡፡ ይህም ሆኖ የሚገቡት ባለ አራት ወይም ባለ አምስት ኮከብ ሆቴሎች ውስጥ ሳይሆን ለሥራ ቅርብ ወደሆነው ግዮን ሆቴል ነው፡፡ ሪፖርተር፡- የማዕከሉ ቁልፍ ችግር ምንድነው? ይህንን ችግር ለመወጣት ምን እየተሠራ ነው?አቶ ሳላዲን፡- ማዕከሉ ለልብ ሕሙማን ሕፃናት የቀዶ ሕክምና አገልግሎት የሚሰጠው በነፃ ነው፡፡ ለቀዶ ሕክምና የሚውሉ ግብዓቶች ደግሞ በጣም ውድ ናቸው፡፡ ከዚህ አንፃር የማዕከሉ ቁልፍ ችግር የተጠቀሱት ግብዓቶችን ለማግኘት አለመቻሉ፣ ለመግዛት ቢያስብም ከአቅሙ በላይ መሆኑ ነው፡፡ በአሁኑ ጊዜ የልብ ቀዶ ሕክምና አገልግሎት ለማግኘት ተመዝግበው ወረፋ በመጠባበቅ ላይ ያሉት የልብ ሕሙማን ሕፃናት ቁጥር ከ7000 በላይ ናቸው፡፡ ‹‹የዛሬ አበባዎች የነገ ፍሬዎች›› የሆኑ እነዚህ ሕፃናት ግብዓቶቹ ተገኝተውና ተራቸውም ደርሶ የቀዶ ሕክምና አገልግሎት እስከሚያገኙ ድረስ የሚሞቱም እንዳሉ መዘንጋት የለበትም፡፡ ይህ ዓይነቱም ሁኔታ በእጅጉ ያማል፡፡ አስፈሪው ሁኔታ ከመከሰቱ አስቀድሞ ኅብረተሰቡ የዕርዳታ እጁን እንዲዘረጋ እንጠይቃለን፡፡ ለዚህም ቀጣይነት ያለው የገቢ ማስገኛ ኩነቶችን ለማከናወን እየንቀሳቀስን ነው፡፡ ‹‹አንድ ብር ለአንድ ልብ›› በሚል መርህ ተነሳስቶ ይህን ግዙፍ ማዕከል ያቋቋመው ኅብረተሰቡ የዕርዳታ እጁ ይታጠፋል የሚል እምነት የለንም፡፡ ሪፖርተር፡- መንግሥት ወይም ጤና ሚኒስቴር የማዕከሉን ችግር ለመቅረፍ ምን እያደረገ ነው?አቶ ሳላዲን፡- ጤና ሚኒስቴር አላቂ ግብዓቶችን አልፎ አልፎ በተወሰነ መልኩ በመስጠት ይተባበረናል፡፡ በተረፈ ለሦስት ዓመታት ያህል የተጠቀሱትን ግብዓቶች ሊያቀርብልን ቃል ገብቷል፡፡ ከዚህም ሌላ አገልግሎት እየሰጡ የሚገኙ ስፔሻሊስት ሐኪሞቻችንን በሚኒስቴሩ መዋቅር ውስጥ በማስገባት ደመወዛቸውን ከቅዱስ ጳውሎስ ሆስፒታል ሚሌኒየም ሕክምና ኮሌጅና ከአዲስ አበባ ከተማ አስተዳደር ጤና ቢሮ እንዲያገኙ ወይም እንዲከፈላቸው አድርጓል፡፡ ለዚህም ማረጋገጫ የሚሆንና ከሚኒስቴሩ የተጻፈ ደብዳቤ ከሁለት ሳምንት በፊት ደርሶናል፡፡ ይህ ዓይነቱም አካሄድ ከፍተኛ ሐኪሞቻችንን በሥራቸው ላይ ለማቆየት ወይም ወደ ሌላ ጤና ተቋም እንዳይከጅሉ አድርጓቸዋል የሚል እምነት አለኝ፡፡ በተረፈ ማኅበሩ የተመሠረተበትን 30ኛ ዓመት ባከበረበት ሥነ ሥርዓት ላይ የማኅበሩና የማዕከሉ መሥራችና ባለቤት ዶ/ር በላይ አበጋዝ ዕውቅናናና አክብሮት ተችሯቸዋል፡፡ ,,Amharic,ምን እየሰሩ ነው?,
https://www.ethiopianreporter.com/article/17959,በድንጉዛ የተጀመረው የዲዛይንነት ጉዞ,,http://www.ethiopianreporter.com/sites/default/files/2020-01/mineyeserunew_1.gif,በጋዜጣዉ ሪፓርተር,የኢትዮጵያን የፋሽን ኢንዱስትሪ ለማሳደግ ሌት ከቀን ከሚለፉ የፋሽን ዲዛይነሮች መካከል ዲዛይነር ሰናይት ማሪዎ (ሞዴል) ትገኝበታለች፡፡ ዲዛይነሯ ዋን ፒስ ፋሽን የሚባል ድርጅት በመመሥረት የኢትዮጵያ ባህል አልባሳትን በማሳደግ፣ ለዓለም ገበያ ማቅረብ ዋነኛ ግቧ መሆኑን ትናገራለች፡፡ ስለድርጅቷና ለባህል አልባሳት ዙሪያ ያለውን አስተዋጽኦ አስመልክቶ ሔለን ተስፋዬ እንደሚከተለው አጠናቅራዋለች፡፡ሪፖርተር፡- ወደ ፋሽን ኢንዱስትሪ እንዴት መግባት ቻልሽ?ሰናይት፡- ወደ ፋሽን ኢንዱስትሪ የገባሁት ጣሊያን ሳለሁ በሚቀርብልኝ አስተያየት ነው፡፡ አስተያየቱ ዲዛይነር እንድሆን ሳይሆን በቁመቴና ባለኝ ኢትዮጵያዊ ደም ግባት ለምን ሞዴል አትሆኝም? አንዳንዴም ደግሞ ሞዴል ነሽ አይደል? የሚሉኝ ብዙ ሰዎች አስተያየትና ቀና ምኞት ሳቢያ ለተወሰነ ጊዜያት በሞዴሊንግ ሙያ ቆይቻለሁ፡፡ እኔም የተሰጡኝን አስተያየቶች በመቀበል ወደ ሞዴሊንግ ሙያው ተቀላቀልኩኝ፡፡ ብዙዎች ደግሞ የሚወዱትና የሚያደንቁት የኢትዮጵያውያን ደም ግባት፣ መልክ፣ ቁመናና ጥሩ ሰብዕና ስለነበረኝ በብዙዎች ተቀባይነት አግኝቼ ነበር፡፡ ታዲያ ብዙ ሳልቆይ የአንድ ልጅ እናት ከሆንኩ በኋላ ትንሽ ወፈር ስላልኩኝ ከሞዴሊንግ ሕይወት ወደ ዲዛይኒንግ ሙያዬን ቀየርኩ፡፡   ሰናይት፡- ከሞዴሊንግ ወደ ዲዛይነርነት የገባሁበት ሚላን የጣሊያን የፋሽን ከተማ ነች፡፡ ናይጄሪያ፣ ኬንያ፣ ጋናና ሌሎችም የአፍሪካ አገሮች በብዛት የፋሽን አልባሳት ሥራቸውን ለዓለም ለማሳየት ይመጣሉ፡፡ ነገር ግን ኢትዮጵያ እንደ ሌሎች የአፍሪካ አገሮች በሙያው ስትሳተፍ ስላላየሁ መንፈሳዊ ቅናት አድሮብኝ ነው ወደ ዲዛይኒንግ ሙያው የተቀላቀልኩት፡፡ በተጨማሪም በጣም ዕውቅ የሚባሉ ዓለም አቀፍ ዲዛይነሮች ከኢትዮጵያ ጥሬ ዕቃ ወስደው፣ ዲዛይን አድርገው ለራሳችን ሲሸጡ ሳይ ለምን እኛም በራሳችን ሰው፣ በራሳችን የአገር ልብስ ምቹ በሆነ መልኩ ሠርተን አናቀርብም የሚል ሐሳብ ስለመጣልኝ ልቀላቀል ችያለሁ፡፡ ከውጭ የሚገቡ አንዳንድ አልባሳት ከአገሪቱ የአየር ንብረት ብሎም ከጤንነት አንፃር ሲታዩ ከባድ እንደሆኑ ብዙዎች ይናገራሉ፡፡ ነገር ግን የኢትዮጵያ የሆኑ ምርቶች ከጤና፣ ከአየር ንብረቱ ጋር ምቹ ናቸው፡፡ ለዚህ ማድረግ ያለብን የአገራችንን የባህል አልባሳት ቀን በቀን እንዲለበሱ ለማድረግ ምቹ ማድረግ ደግሞ የእኛ ሥራ ስለሆነ በደንብ ለመሥራት ነው ቆርጬ የተነሳሁት፡፡ ሪፖርተር፡- በቅርቡ ወላይታ፣ አርባ ምንጭ፣ ሐዋሳና ሌሎችም ቦታዎች ላይ ባህላዊ የፋሽን ትርዒት አዘጋጅተሽ ነበር፡፡ ጠቀሜታው ምንድነው?ሰናይት፡- ፋሽን የሚያድገው በግለሰብ ብቻ አይደለም፡፡ ለዚህም ዕምቅ ችሎታ ያላቸው ወጣት ዲዛይነሮች አሉ፡፡ ለእነርሱ ደግሞ ዕድል መስጠትና መድረክ መፍጠር ኢንዱስትሪውን ከሚያሳድጉት መካከል አንዱና ዋነኛ ነው፡፡ በሌላ በኩል እነዚህ ዲዛይነሮች በየአካባቢው እየዞሩ የአገራቸውን የባህል አልባሳት ምቹ አድርገው ለገበያ በማቅረብና ራሳቸውን ኢንተርናሽናል ዲዛይነር ለማድረግ ነው ጥረት የሚደረገው፡፡ የአገራችን አልባሳት በአብዛኛው የሚሠሩት በጥጥ በመሆኑ ለበጋም ሆነ ለክረምት ምቹና ጤናማ በመሆኑ ቀልብ የሚስብ ነው፡፡ ለዚህም ነው አብዛኛዎቹ የዓለም አገሮች ዲዛይነሮች ጥሬ ዕቃ ከዚህ ወስደው መልሰው የሚሸጡልን፡፡ ታዲያ እንደዚህ ዓይነት መድረኮችን በመፍጠር ዲዛይነሮችን በማበረታታት ከአገራቸው አልፈው አኅጉራቸው፣ ከዚያም ዓለም አቀፍ ብራንድ እንዲኖራቸው ነው የምንሠራው፡፡ ሪፖርተር፡- በትውልድ ኢትዮጵያዊት፣ በዜግነት ደግሞ ጣሊያናዊት ነሽ፡፡ በምትኖሪበት አካባቢ ስለኢትዮጵያ ፋሽን (የአልባሳት) ምን ይላሉ? አለባበስ ላይስ? ሰናይት፡- እኔ በምኖርባት ከተማ ብቻ ሳይሆን ለሥራ በሄድኩባቸው ቦታዎች በሙሉ በፋሽን ምርት ወደ ኋላ የቀረች አገር እንደሆነች ነው የሚነግሩኝ፡፡ ያ እንዲሆን ያደረገው ደግሞ የሰው ፋሽን ተከታይ እንጂ የአገራችንን የሚለብሱ ባለመኖሩ ይመስለኛል፡፡ ምክንያቱም የእነርሱ ዓይነት አለባበስም እዚያው አለላቸው፡፡ ለእነርሱ ፋሽን ለየት ያለና ምቹ፣ ለጤና ተስማሚ እንዲሆን ነው የሚፈልጉት፡፡ በእሱ ደግሞ እንደ ኢትዮጵያ የታደለ የለም፡፡ ሙሉ ለሙሉ ከጥጥ የተመረቱ ምርቶች አሉ፡፡ ጤናማና ተስማሚ ናቸው፡፡ሪፖርተር፡- እስካሁን በኢትዮጵያ በተለያዩ ዞኖች የባህል አልባሳትን እያሳየሽና ለአዳዲስ ዲዛይነሮች ዕድል እየሰጠሸ ይገኛል፡፡ ብዙዎቹ ደግሞ ደቡብ ክልል ላይ የሚገኙ ዞኖች ላይ ነው እየተካሄዱ የሚገኙት፡፡ በሌሎች ክልሎች ላይ የመሥራት ሐሳብ አለሽ?ሰናይት፡- እኔ አጀማመሬ ከተወለድኩባትና ከቦረቅኩባት ደቡብ ምድር መነሻዬን አደረግኩ እንጂ፣ እዚሁ ብቻ እሠራለሁ ማለት አይደለም፡፡ ቀስ በቀስ ወደ መቐለ፣ ባህር ዳርና ሌሎችም የክልል ከተሞች ላይ በመሄድ የአገሪቱን የባህል አልባሳት በዘመናዊ መልኩ እንዲቀርቡ ዕድል አመቻቻለሁ፡፡      ሪፖርተር፡- በዚህ የፋሽን ሥራ ምን ያህል ጊዜ ሆነሽ?ሰናይት፡- በፋሽን ሥራ የቆየሁት አራት ዓመታት ብቻ ነው፡፡ በነዚህ ዓመታት መሥራት ያለብኝን ሠርቻሁ ብዬ አላስብም፡፡ ነገር ግን ከፊቴ ብዙ የሚጠብቁኝ የቤት ሥራዎች አሉ፡፡ እነርሱን በመሥራትና የአገራችንን የፋሽን ኢንዱስትሪ ከፍ ማድረግ ነው ዓላማዬ፡፡ ሪፖርተር፡- የመጀመርያ የዲዛይን ሥራሽ ምንድነው? ሰናይት፡- በተለያዩ የሶሻል ሚዲያዎች የተለቀቀውና ነጮች ለብሰው የነበረው በወላይታ ‹‹ድንጉዛ›› የተሠራው የባህል ልብስ የእኔ ሥራ ነው፡፡ ብዙዎች የጀርመን ባንዲራ ይመስላቸው ነበር፡፡ ከዚያም በኋላ ዋን ፒስ ፋሽን መሥርቼ መሥራት ጀመርኩኝ፡፡ ብዙ ጊዜ የማይደገሙ ልብሶችን ነው ዲዛይን የማደርገው፡፡ ሌላ ቦታ ሄደው የተለየ ማንነት ሊገልጹ የሚችሉና የኢትዮጵያውያነት ኩራት የሆኑ ልብሶችን ነው የምሠራው፡፡ ከእንሰት፣ በአልኮል ታጥበው የሚሠሩ ልብሶች፣ ከድንች ጋር በመቀላቀል የሠራኋቸው ብዙ ሥራዎች አሉ፡፡ ነገር ግን አሁን ትኩረት አድርጌ የምሠራው የአገር አልባሳት ላይ ነው፡፡      ሪፖርተር፡- በሙያሽ ምን ያህል አገሮች ላይ ሥራዎችሽን አሳይተሻል? ሰናይት፡- ፓሪስ፣ ሚላን፣ ኒውዮርክ፣ ከአፍሪካ ደግሞ ጋና፣ ደቡብ አፍሪካና ናይጄሪያ ላይ ሥራዎቼን አቅርቤያለሁ፡፡ እነዚህን ካየሁ በኋላ ነው ኢትዮጵያ ላይ ዝግጅቶችን ማዘጋጀት ጀምሬ አምስተኛ ዙር ላይ የደረስኩት፡፡ በዚህም አዳዲስና ነባር ዲዛይነሮችን መድረክ እንዲፈጠርላቸውና የልምድ ልውውጥ እንዲያደርጉ ያመቻቸሁት በራስ መተማመን እንዲጨምርላቸው ስለሚያግዝ ነው፡፡ የኢትዮጵያ ብሔረሰቦች አልባሳትን ለዓለም ማስተዋወቅ ነው ትልቁ ግቤ፡፡ በዚህም ኢትዮጵያዊ የሆነውን ዕምቅ የባህል አልባሳታችንን ለዓለም ማሳወቅና በአገሪቱ ኢኮኖሚ ፋሽን የራሱን አስተዋጽኦ እንደኖረው ለማድረግም ጭምር ነው፡፡ሪፖርተር፡- ማን ነው ዕገዛ የሚያደረግልሽ? ሰናይት፡- በተወሰነ መልኩ መተባበር ይኖራል እንጂ አብዛኛውን ጊዜ በራሴ ገንዘብ ነው የምሠራው፡፡ የሚያግዘኝና ስፖንሰር የሚያደርግልኝ ቢገኝ ደስ ይለኛል፡፡ ነገር ግን ለፋሽን ኢንዱስትሪ ያላቸው አመለካከት ዝቅተኛ በመሆኑ አብዛኛው ይሸሻል፡፡ አንዳንዱ ደግሞ ‹‹ምንድነው ይኼ ነገር ለእኛ ምን ይበጃል?›› የሚሉ ወገኖች አሉ፡፡ ይህም የግንዛቤ ማነስ ስለሆነ እነርሱን ማሳወቅ ይጠበቅብኛል፡፡ እኔ ብቻ ሳልሆን መንግሥትም በዘርፉ ትልቅ ለውጥ ለማምጣት የራሱን አስተዋጽኦ ማድረግ ይጠበቅበታል፡፡    ሪፖርተር፡- ኢንዱስትሪው ለአገር ያለው ጠቀሜታ እስከ ምን ድረስ ነው?ሰናይት፡- የፋሽን ኢንዱስትሪ ጥቅምን ለማወቅ ያደጉ አገሮችን ማየት ብቻ በቂ ነው፡፡ ለምሳሌ ወደ ኢትዮጵያ የሚገቡ ምርቶችን ብንመለከትና ያንን እንዳይገባ በአገር ምርት ቢተካ አንደኛው ጥቅም ነው፡፡ በሌላ በኩል ፋሽን እያደገ ሲመጣ የተለያዩ የዓለም ዲዛይነሮች፣ ሞዴሎች፣ ፋሽን ተከታዮች ወደ አገራችን ይዘው የሚመጡት የውጭ ምንዛሪ አለ፡፡ በተጨማሪም በሆቴል ይጠቀማሉ፣ ይዝናናሉ፣ የተለያዩ ዕቃዎችን ይሸምታሉ፣ ከፍ ሲል እዚሁ የመሥራት ፍላጎት ሊኖራቸው ይችላል፡፡ ስለዚህ የፋሽን ኢንዱስትሪ አገሪቷን በተወሰነ መልኩ ሊደግፍና ሊያቀና የሚችል ኢንዱስትሪ ነው፡፡ ዋናው ግን የቱሪዝም ፍሰት አሁን ካለበት በበለጠ ይጨምራል ማለት ነው፡፡ አክሱም፣ ላሊበላና ሌሎች ታሪካዊ ቦታዎችን ሊጎበኙ የመጡ የውጭ አገሮች ዜጎች ወደ ፋሽኑ ጎራ ብለው ቆይታቸው ሲራዘም የሚያስገኙት ገቢ ከፍ ይላል፡፡      ሪፖርተር፡- እስካሁን በሄድሽበት የሥራ ሕይወትሽ ምን ችግር ገጠመሽ? ሰናይት፡- በተለይ ኢትዮጵያ ላይ በእያንዳንዱ ነገር እፈተናለሁ፡፡ ቦታ ለማግኘት፣ ስፖንሰር ለማግኘት፤ ነገር ግን ዓላማዬ ትልቅ በመሆኑ ይህ አያደናቅፈኝም፡፡ ይበልጥ መሥራትና መጠንከር እንደሚገባኝ ነው የማስበው፡፡ የሚገጥመኝን ችግር ካየሁ ከአንድ መድረክ ውጪ የሚያሠራ አይደለም፡፡     ሪፖርተር፡- በፋሽን ኢንዱስትሪው የሰውን ሥራ መሥራት በኢትዮጵያ የተለመደ ነው፡፡ ሥራዎችሽ በሌሎች ቦታዎች ኮፒ አልተደረጉም? ሰናይት፡- እንዲያውም አንድ ነገር ትዝ አስባልሽኝ፡፡ ሽሮ ሜዳ ላይ ሥራዎቼን ከነ ሞዴሎች በማስታወቂያ ባነር ላይ አይቼዋለሁ፡፡ ሕጉ ቢኖርም ጠንካራ ባለመሆኑ ይመስለኛል ይህ የሆነው፡፡ ለፋሽኑ ኢንዱስትሪ አለማደግ ትልቁ ማነቆ የሰውን ሥራ ኮፒ አድርጎ መሸጥ አንዱና ዋነኛ ነው፡፡ሪፖርተር፡- በሥራዎችሽ የተለያዩ ዕውቅና እንደተሰጠሽ ሰምቻለሁ፤ሰናይት፡- እስካሁን በማደርገው እንቅስቃሴ የተለያዩ ሽልማትን አግኝቻለሁ፡፡ በናይጄሪያ፣ ጋና፣ አሜሪካና በኢትዮጵያ አቢሲኒያ አዋርድ ላይ የተለያዩ ሽልማቶችን አግኝቻለሁ፡፡ ያ ደግሞ እኔን አበርትቶኛል፡፡ ምክንያቱም የሎሬት ማዕረግ ሳገኝ በጣም ነበር የደነገጥኩት እንዲያውም ተጨማሪ እንድሠራ አድርጎኛል፡፡ ሪፖርተር፡- በቀጣይ ከዝግጅቶችሽ ምን እንጠብቅ?ሰናይት፡- በቀጣይ በተለያዩ ከተሞች እየሄድን ዲዛይነሮች የሠሩትን ሥራ ማስተዋወቅና እንደዚህ ተደርጎ መልበስ ይቻላል የሚለውን ማሳየትና ማሳወቅ ነው፡፡ ከዚያም እያደገና እየተሻሻለ ሲመጣ ኢንተርናሽናል ዝግጅት ላይ ዲዛይነሮች እንዲሳተፉ ማድረግና የኢትዮጵያ የባህል አልባሳት ለዓለም ማሳወቅ ቀጣይ ሥራዬ ይሆናል፡፡ ዋን ፒስ ፋሽን በቅርቡ የቴክስታይል ኢንዱስትሪ ለመክፈት ዝግጅት ላይ እንገኛለን፡፡,,Amharic,ምን እየሰሩ ነው?,
https://www.ethiopianreporter.com/article/18071,‹‹የስፖርት ውርርድ ቁማር ነው ብለን አናምንም››,,http://www.ethiopianreporter.com/sites/default/files/2020-02/national%20loterry%202%20copy.jpg,በጋዜጣዉ ሪፓርተር," አቶ ቴዎድሮስ ነዋይ፣ የብሔራዊ ሎተሪ አስተዳደር የኮሙዩኒኬሽን ጉዳዮች ዳይሬክተርየስድስት አሠርታት ዕድሜ ያለው የብሔራዊ ሎተሪ አስተዳደር በሚኒስትሮች ምክር ቤት በደንብ ቁጥር 60/2001 ዳግመኛ ሲቋቋም ካነገባቸው ዓላማዎች መካከል አንደኛው፣ የሎተሪ ሥራ በማካሄድ ከተገኘው የተጣራ ገቢ ለመንግሥት ፈሰስ ማድረግ ሲሆን፣ ሁለተኛው ተግባሩ የዕድል ጨዋታዎችን ፈቃድ መስጠትና የመቆጣጠር ነው፡፡ ከዚህም ውስጥ የስፖርት ውርርድ ፈቃድ መስጠትና መቆጣጠር ይጠቀሳል፡፡ በ2004 ዓ.ም. ፀድቆ 2005 ዓ.ም. ማሻሻያ የተደረገበት የስፖርት ውርርድ በሕግና ሥርዓት እየተካሄደ ተጠሪነቱም ለገቢዎች ሚኒስቴር ነው፡፡ ከቅርብ ጊዜ ወዲህ የተለያዩ የስፖርት ውርርድ ተቋማት ዓለም አቀፍ ውድድሮችን እያወራረዱ ይገኛሉ፡፡ በጨዋታዎቹ ትክክለኛ ግምት የገመተ ከ20 ብር ጀምሮ እስከ መቶ ሺዎች የማሸነፍ ዕድል አለው፡፡ ሕጋዊነቱና አሠራሩ ላይ የተለያዩ ነገሮች መነሳታቸውን ተከትሎ ዳዊት ቶሎሳ የብሔራዊ ሎተሪ አስተዳደር የኮሙዩኒኬሽን ጉዳዮች ዳይሬክተር አቶ ቴዎድሮስ ነዋይን አነጋግሯቸዋል፡፡ሪፖርተር፡- ብሔራዊ ሎተሪ አስተዳደር የስፖርት ውርርድ አጫዋች ድርጅቶችን እንዴት ነው የሚያስተናግዳቸው?አቶ ቴዎድሮስ፡- ብሔራዊ ሎተሪ አስተዳደር ፈቃድ የሚሰጥባቸው አራት መመሪያዎች አሉት፡፡ ከእነዚህ አራት መመርያዎች የስፖርት ውርርድ መመርያ አንዱ ነው፡፡ የብሔራዊ ሎተሪ አስተዳደር በደንብ ቁጥር 60/2001 በሚኒስቴሮች ምክር ቤት የፀደቀ ሲሆን ይኼ የስፖርት ውርርድም በዚህ ደንብ መሠረት ለገቢዎች ሚኒስቴር ተጠሪ ሆኖ ፈቃድ አግኝቶ የሚካሄድ የዕድል ጨዋታ ማለት ነው፡፡ ስለዚህ የስፖርት ውርርዱ በሕግና ሥርዓት የሚካሄድ ነው፡፡ የስፖርት ውርርዱ በመጀመርያ የፀደቀው 2004 ዓ.ም. ነው፡፡ ከዚያም በ2005 ዓ.ም. ማሻሻያ ተደርጎበታል፡፡ሪፖርተር፡- የስፖርት ውርርዱን ፈቃድ ለማግኘት ምን ዓይነት መሥፈርቶች ናቸው የተቀመጡት?አቶ ቴዎድሮስ፡- የስፖርት ውርርድ ድርጅት ለመክፈት ፈቃድ ለማግኘት የሚፈልጉ ግለሰቦች መጀመርያ ለመሥሪያ ቤቱ ጥያቄ ያቀርባሉ፡፡ ከዚያም ሥራውን መቻል አለመቻላቸው የሚገልጽ ከዓላማው ጀምሮ ዝርዝር ጉዳዮችን የያዘ ንድፈ ሐሳብ ማቅረብ ይኖርባቸዋል፡፡ የት ነው የሚጫወቱት? እንዴት ነው የሚሠሩት? የትኞቹን ጨዋታዎች ነው የሚያጫውቱት የሚሉ ጥያቄዎችና ብቃታቸው ከተረጋገጠ በኋላ ፈቃድ ይሰጣቸዋል፡፡ የስፖርት ውርርዱ 2004 ዓ.ም. የጀመረ ቢሆንም፣ እስካለፈው ዓመት ድረስ እምብዛም እንቅስቃሴ ማድረግ አልቻለም ነበር፡፡ አሁን ላይ ማኅበረሰቡ እየለመደው ሲመጣ ብዙ የፈቃድ ጥያቄዎች መምጣት ጀመሩ፡፡ እስካሁን 22 የስፖርት ውርርድ ድርጅቶች ፈቃድ አግኝተው እየሠሩ ይገኛሉ፡፡ሪፖርተር፡- በርካታ የስፖርት ውርርድ ድርጅቶች በአዲስ አበባና በክልል ከተሞች ቅርንጫፍ ከፍተው በበርካታ ወጣቶች እየተዘወተሩ ይገኛሉ፡፡ ይኼን ተከትሎ የተለያዩ ጥያቄዎችም እየተነሱ ይገኛል፡፡ በዚህ ጉዳይ ላይ የብሔራዊ ሎተሪ ክትትል ምን ይመስላል?አቶ ቴዎድሮስ፡- የስፖርት ውርርድ ድርጅቶቹ ቁጥር እየተበራከተ ከመጣ በኋላ ከማኅበረሰቡ እንዲሁም ከተለያዩ ሚዲያዎች ጥያቄዎች እየተነሱልን ይገኛል፡፡ አስተዳደሩም ይኼን መሠረት አድርጎ ከአጫዋች ድርጅቶቹ እንዴት እንደሚያጫውቱ ዝርዝር ጥናት እያደረገ ይገኛል፡፡ ለዚህም ኮሚቴ ተዋቅሮ ጥናት ተደርጎ ለሕዝብ ይፋ ይደረጋል፡፡ሪፖርተር፡- የእዚህ ኮሚቴ ዝርዝር ጥናት ምንን የተመለከተ ነው?አቶ ቴዎድሮስ፡- እነዚህ የስፖርት ውርርድ ሥራ ላይ የተሠማሩ ድርጅቶች ከመሥሪያ ቤቱ ፈቃድ ሲወስዱ የገቡት ውል አለ፡፡ የሚሠሩት በእዚያ ውል መሠረት ነው፡፡  ይኼም እንዴት ነው የሚሠሩት? ከ18 ዓመት በታች ይሳተፋሉ አይሳተፉም? ዩኒፎርም የለበሱ ተማሪዎችን ያጫውታሉ አያጫውቱም? የሚሉና ተያያዥ ጉዳዮችን ያካተተ ነው፡፡ በተጨማሪም አጠቃላይ መመርያውና የሒሳብ አያያዛቸውን የሚገመግም ይሆናል፡፡ሪፖርተር፡- የስፖርት ውርርድ ድርጅቶች የገቢ ግብር ወይም የታክስ ክፍያ ሒደት ምን ይመስላል?አቶ ቴዎድሮስ፡- በመጀመርያ ግልጽ መሆን ያለበት ብሔራዊ ሎተሪ በ2004 ዓ.ም. ፈቃዱን ተግባራዊ ሲያደርግ፣ ገቢ አስቦ አይደለም፡፡ የስፖርት ውርርድ ጨዋታን የሚያውቁ ከውጭ አገር የሚመጡ ብዙ ዜጎች ነበሩ፡፡ እነዚህም ደግሞ በቴሌቪዥን መስኮት (በዲኤስቲቪ) ፈቃድ ሳይወስዱ የሚያጫውቱ ነበሩ፡፡ ስለዚህ ጥያቄዎች ስለነበሩ ነው ፈቃድ መስጠት የጀመርነው፡፡ ሕጋዊ ሳይሆኑ እንዲያጫውቱ መፍቀድ ደግሞ የአሸናፊዎችን የዕድል ገንዘብ የማጭበርበር ዕድል ይፈጥራል፡፡ ስለዚህ በሌላም አገር ያለና የተለመደ ስለሆነ ሕጋዊ ማድረግ ይገባል በሚል ፈቃድ መስጠት ጀምሯል፡፡ ብሔራዊ ሎተሪ ለትርፍ የተቋቋመ ድርጅት አይደለም፡፡ ግን እነዚህ የስፖርት ውርርድ አጫዋቾች ከትርፍ ይልቅ ጨዋታው ላይ ትኩረት እንዲያደርጉ የተለያዩ ክፍያዎችን እንዲከፍሉ ተግባራዊ አድርገናል፡፡ በመመርያ መሠረትም ለብሔራዊ ሎተሪ ድርጅት 15 በመቶ ኮሚሽን ይከፍላሉ፣ 20 በመቶ ለማኅበራዊ ጉዳይ እንዲሁም የገቢ ታክስና ከዕድለኛውም የሚቆረጡ ክፍያዎች አሉ፡፡ ሪፖርተር፡- በቅርቡ ሥራቸውን ከጀመሩት የውርርድ ተቋማት ጥቂት የማይባሉት በአማካይ የቅርንጫፋቸው ቁጥር ከሁለት እስከ 50 እንዲሁም 80 የደረሱ አሉ፡፡ በተቃራኒው በተለያዩ ሥፍራዎች ማለት ቡና ጠጡ ቦታዎች፣ የመጠጥ ሥፍራዎች እንዲሁም ሱቆች ላይ የሚሠሩ አሉ፡፡ እነዚህ በምን አግባብ ነው የሚስተናገዱት?አቶ ቴዎድሮስ፡- የተቋቋመው ዓብይ ኮሚቴ አንደኛው የጥናቱ አካል ሕጋዊ ያልሆኑ ወይም ፈቃድ የሌላቸው የስፖርት ውርርድ ተቋማትን አጣርቶ ሕጋዊ መንገድ እንዲከተሉ ወይም እንዲዘጉ ማድረግ ነው፡፡ አዲስ የሚከፍቱም ካሉ በተቀመጠው መመርያ መሠረት የሚስተናገዱ ይሆናል፡፡ እነዚህም የስፖርት ውርርድ ተቋማት ኅብረተሰቡን በማይጎዳና ችግር በማይፈጥርበት መንገድ ለማምጣት ሕጋዊ የሆነ መንገድ መከተል ይኖርባቸዋል፡፡ ሕግና ሥርዓት መከበር አለበት፡፡ የስፖርት ውርርድ የተቀመጠውን መመርያ ካልተከተለ ቁማር ነው የሚሆነው፡፡ እንደ ብሔራዊ ሎተሪ ግን የስፖርት ውርርድ ቁማር ነው ብለን አናምንም፡፡ሪፖርተር፡- መመርያው አንድ የውርርድ ተቋም ማጫወት የሚችለውን የገንዘብ መጠን ላይ ገደብ የማስቀመጥ ሥልጣን አለው?አቶ ቴዎድሮስ፡- የመመርያ ደንቡ እስካሁን ያስቀመጠው የገንዘብ ገደብ የለም፡፡ ጥናቱ ግን ወጥ የሆነ የገንዘብ መጠን እንዲኖር የሚያደርግ ሕግና ደንብን ማውጣቱ የማይቀር ነው፡፡ እስካሁን ባለን መረጃ በስፖርት ውርርድ ጨዋታ ከ500,000 እስከ አንድ ሚሊዮን ድረስ ማሸነፍ የቻሉ እንዳሉ ሰምተናል፡፡ሪፖርተር፡- አንዳንድ የስፖርት ውርርድ ተቋማት የኢንተርኔት ትስስራቸውን በውጭ አገር አድርገው ግን እዚሁ ተቀምጠው አገልግሎት የሚሰጡ አሉ፡፡ የብሔራዊ ሎተሪ አስተዳደሩ እነዚህን ተቋማት የሚቆጣጠርበት መንገድ አለ?አቶ ቴዎድሮስ፡- የተሻለ ሥርዓት ለመከተል መቀመጫቸውን በውጭ ያደረጉ አሉ፡፡ ይኼ የተሻሻለ መንገድን ለመጠቀም በማሰብ ነው፡፡ ከዚህ በተጨማሪም የውጭ ዜግነት ያላቸው ግን በአገር ውስጥ የሚሠሩ ቢኖሩም ፈቃዳቸው በአገር ውስጥ ግለሰቦች የሚውል ነው፡፡ በቀጣይ ሁኔታዎች በጥልቀት ታይተውና ተገምግመው መሻሻል ያለባቸው ችግሮች ተሻሽለው የሕግ ማዕቀፍ ውስጥ እንዲካተቱ ይደረጋል፡፡",,Amharic,ምን እየሰሩ ነው?,
https://www.ethiopianreporter.com/article/18042,‹‹በጣና ላይ የተከሰተው የእምቦጭ አረም ለዓሣ አስጋሪው ብቻ ሳይሆን ለዓባይ ተፋሰስ አገሮችም አስጊ ነው›› አቶ ጥላሁን አየለ፣ የጣና ሐይቅ ቁጥር አንድ ዓሣ አስጋሪዎች ሁለገብ ኅብረት ሥራ ማኅበር ሊቀመንበር,,http://www.ethiopianreporter.com/sites/default/files/2020-02/amharic-I.jpgii%20%285%29.jpg,ምሕረት ሞገስ,"የጣና ሐይቅ ዓሣ አስጋሪዎች ኅብረት ሥራ ማኅበር ከተመሠረተ ከ30 ዓመታት በላይ አስቆጥሯል፡፡ ማኅበሩ ቁጥር አንድና ሁለት ቅርንጫፎች አሉት፡፡ በባህር ዳር ከተማ አስተዳደር፣ በምዕራብ ጎጃም ዞን፣ በባህር ዳር ዙሪያ ወረዳ፣ በደቡብ ጎንደር ዞን ደራ ወረዳ፣ ፎገራ ወረዳና ሊቦ ከምከም ወረዳ የሚገኙ ዓሣ አስጋሪዎችም ተደራጅተው በኅብረት ሥራ ማኅበሩ ሥር ይተዳደራሉ፡፡ በሰሜን ጎንደር፣ ደቡብ ጎንደርን፣ ምዕራብ ጎጃምን፣ አዊ መስተዳድር ዞንና የባህር ዳር ከተማን የሚያዋስነውና 3,600 ስኩዌር ኪሎ ሜትር የሚሸፍነው ጣና ሐይቅ ለዓሣ አስጋሪዎቹ የኑሮ መሠረት ነው፡፡ ጣና ሐይቅ ቁጥር አንድ ዓሣ አስጋሪዎች ሁለገብ ኅብረት ሥራ ማኅበር በባህር ዳር ከተማ ሲገኝ ቁጥር ሁለት በጎርጎራ ይገኛል፡፡ የእምቦጭ አረም ሐይቁ ላይ ባሳደረው ሥጋት ሳቢያ ዓሣ አስጋሪዎቹም ፈተና ገብተዋል፡፡ አቶ ጥላሁን አየለ የጣና ሐይቅ ቁጥር አንድ ዓሣ አስጋሪዎች ሁለገብ ኅብረት ሥራ ማኅበር ሊቀመንበር ናቸው፡፡ ምሕረት ሞገስ አነጋግራቸዋለች፡፡  ሪፖርተር፡- የጣና ሐይቅ ዓሣ አስጋሪዎች ማኅበር ከተመሠረተ ከ30 ዓመታት በላይ አስቆጥሯል፡፡ አመሠራረቱ እንዴት ነበር?አቶ ጥላሁን፡- የጣና ሐይቅ ዓሣ አስጋሪዎች ማኅበር የተመሠረተው በ1977 ዓ.ም. ነው፡፡ አመሠራረቱ በመሀል አገር ሐይቆች የዓሣ ሀብት ልማት ፕሮጀክት በሚል በኢትዮጵያ ኦርቶዶክስ ተዋህዶ ቤተ ክርስቲያን፣ በግብርና ሚኒስቴርና በኔዘርላንድ መንግሥት ዕርዳታ ድርጅት ትብብር ነው፡፡ የተመሠረተው ዓሣ ማስገር ላይ ለተሰማሩ ነዋሪዎች ሥልጠና በመስጠት ነበር፡፡ ከ1977 ዓ.ም. እስከ 1987 ዓ.ም. ድረስ በፕሮጀክት ታቅፎ ይሠራ የነበረው ሥልጠናና ሌሎችም ሥራዎች ፕሮጀክቱ ቆይታው በመጠናቀቁ፣ በኅብረት ሥራ አዋጅ መሠረት የጣና ሐይቅ ቁጥር አንድ ኅብረት ሥራ ማኅበር ተመሠረተ፡፡ ከዚህ ቀደም ዓሣ አስጋሪዎች በፕሮጀክቱ ታቅፈው የነበሩ 63 ወንድ እና 22 ሴቶች በአጠቅላይ 85 ዓሣ አስጋሪዎች ሠልጥነዋል፡፡ ፕሮጀክቱ አምስት የናፍጣ ጀልባ፣ ሦስት የማስጎብኛ ጀልባ፣ የመረብ ሥራ ማሠልጠኛ ሼድ፣ የሻይ ክበብና መዝናኛ፣ የጀልባ መሥሪያ ወርክሾፕና 871,399.05 ብር ካፒታል ላሠለጠናቸው ዓሣ አስጋሪዎች አስረክቦ ነው የወጣው፡፡ ቁጥር አንድ ባህር ዳር ቁጥር ሁለት ጎርጎራ አድርገን ከ18 ዓመት በላይ ያሉና የዓሣ ማስገር ልምድ ያላቸው ሆነን ተደራጅተን እየሠራን ነው፡፡ ሪፖርተር፡- በወቅቱ ምን ያህል ሆናችሁ ነው ሥራውን የጀመራችሁት?አቶ ጥላሁን፡- 20 ሴቶች እና 60 ወንዶች በአጠቃላይ 80 ሆነን ነበር የጀመርነው፡፡ ዛሬ 200 ደርሰናል፡፡ የሴቶች ቁጥር ግን ያው 20 ነው፡፡  ሪፖርተር፡- የሴቶች ቁጥር ያነሰው ለምንድነው? አቶ ጥላሁን፡- ሴቶችን ወደ ሐይቅ መላክ ይከብዳል፡፡ በመሆኑም ሴቶች መረብ ሥራና የዓሣ መቸርቸሪያ ሱቅ ውስጥ ይሠራሉ፡፡ የዓሣ ማስገር ሥራ ለሴቶች ይከብዳል፡፡ በአብዛኛው በጨለማ ስለሚሠራም፣ መረብ መጣሉም ከባድ ስለሆነ ይህንን ወንዶች ይሠራሉ፡፡ አባላቱ የዓሣ ማስገሪያ ጀልባዎችን በማፈራረቅ ይሠራሉ፡፡ ኑሮን ከማሻሻል አንጻር ሥራው በፊት ላይ ጥሩ ነበር፡፡ አሁን ግን ገቢያችን ቀንሷል፡፡ ሪፖርተር፡- ገቢያችሁ የቀነሰው ከዓሣ ምርት ማነስ ነው? ወይስ ገበያ ከማጣት?አቶ ጥላሁን፡- በ1977 ሲመሠረት ቤተሰቦቼ ዓሣ አስጋሪ ነበሩ፡፡ እኔ ልጅ ነበርኩ፡፡ ሆኖም በ1977 ሲመሠረት ፕሮጀክት ሆኖ በመንግሥት፣ በዕርዳታ አድራጊዎችም ይደገፍ ስለነበር ጥሩ ነበር፡፡ ዓሣውንም መንግሥት ይረከበው ነበር፣ ተረካቢዎችም ያቀርብ ነበር፡፡ ከ1987 ዓ.ም. በኋላ በኅብረት ሥራ ማኅበር ተቋቁሞ በራሱ ቦርድ ሲመራ፣ ምርቱ እያለ ተቀባይ አጣን፡፡ ተመጋቢውም ይህን ያህል ነው፡፡ እስከ 1999 ዓ.ም. ድረስ አዲስ አበባ እንኳን ልከን አናውቅም ነበር፡፡ ከ1987 ዓ.ም. እስከ 1999 ዓ.ም. ሐይቁ ላይ ዓሣው እያለ ገበያ በማጣት እንቸገር ነበር፡፡ ከ1999 ዓ.ም. በኋላ አዲስ አበባ ላይ ተረካቢ አግኝተን ምርት መላክ ስንጀምር፣ የዓሣ ምርት እየቀነሰ መጣ፡፡ ሪፖርተር፡- ምርቱ የቀነሰው ለምንድነው?አቶ ጥላሁን፡- ሐይቁ ላይ ሃይ ባይ የለም፡፡ ሕገወጥ የማስገሪያ መሣሪያዎች ሐይቁ ላይ ይጣላሉ፡፡ ከኅብረት ሥራ ማኅበሩ ውጪ የሆኑ ቢኖሩም አይጠይቁም፡፡ የዓሣ ማስገሪያው በሕገወጥ መንገድ እየገባና ሐይቁ ላይ ዓሣ ለማስገር እየተጣለ የሚጠይቅ አካል የለም፡፡ የግብርናና የእንስሳት ሀብት ኤጀንሲውም አይጠይቅም፡፡ በሕገወጥ መንገድ የሚገባው መረብ የወንጠፍ ስፋቱ ጠባብ ስለሆነ የደረሰውንም ያልደረሰውንም ዓሣ ያወጣል፡፡ ለምግብ የደረሱም ያልደረሱም ዓሣዎች በሕገወጥ መንገድ ወደ ሱዳን ይላካሉ፡፡ በጨው ታጅለው ደርቀው የሚላኩ ዓሣዎች ለጤና ጉዳት ከማስከተል ባለፈም ለአገር ኪሣራ ነው፡፡ ከሐይቁ ላይ የዓሣ ምርት እንዲመናመንም ምክንያት ሆኗል፡፡ ሪፖርተር፡- ይህንን አስመልክቶ ለክልሉ ግብርና ቢሮ ያቀረባችሁት አቤቱታ የለም?አቶ ጥላሁን፡- ለሚመለከተው ዘርፍ እናቀርባለን፡፡ ለፍትህ አካላት፣ ለፖሊስ ሕገወጥ መረቡን ይዘን እናመለክታለን፡፡ ሕገወጡንና ሕጋዊውን ማስገሪያ ለይቶ የማወቅ ክፍተት አለ፡፡ በዚህም የፍትህ፣ የጉምሩክና የሚመለከታቸውን አካላት ጠርተን ወሮታ ከተማ ላይ ውይይት አድርገናል፡፡ የሚሰማን ግን አላገኘንም፡፡ ከዚሁ ጎን ለጎን የገበያ ትስስር ላይ ችግር የለም፡፡ የገበያ ትስስር አቅም ይጠይቃል፡፡ በመሆኑም አቅማችን እያደገ፣ ካፒትላችን እየጨመረ ሲሄድ ደረጃቸውን የጠበቁ ሁት ማቀዝቀዣ ኮንቴነሮችና ጄኔሬተሮች ገዝተናል፡፡ ሆኖም ችግሮች አሉ፡፡ ሐይቁ በአግባቡ መያዝ አለበት፡፡ የሚመለከተው አካል ሐይቁ ላይ ቁጥጥር ሊያደርግ ይገባል፡፡ መጀመርያ ላይ ምርት እያለ ገበያ ማጣት ነበር፡፡ አሁን ደግሞ ምርት የለም ገበያ አለ፡፡ ሕገወጥ አስጋሪና ሕገወጥ ነጋዴ አለ፡፡ ዓሣ በትንሽ ነገር የሚበከልና የሚበላሽ ቢሆንም መሬት ላይ ሲበለት ይታያል፡፡ በጨው ተለውሶ ይሄዳል፡፡ ማኅበራችን ዓሣ የሚያሰግረው፣ የሚያጥበውና የሚበልተው ደረጃውን በጠበቀ መልኩ ነው፡፡ ንጽሕናውን ጠብቀን መሥራታችን የራሱ ወጪ አለው፡፡ ነገር ግን ምንም የንጽሕና ፋሲሊቲ ሳያሟሉ በሕገወጥ የሚያሰግሩም ከእኛ ጋር ይወዳደራሉ፡፡ ዋጋ ይቀንሳሉ፡፡ ይህም አባላት የሚሠሩትን ያህል ገቢ እንዳያገኙ አድርጓል፡፡ ሪፖርተር፡- ማኅበሩ ምን ዓይነት የዓሣ ዝርያዎችን ያመርታል? ካፒታላችሁስ?አቶ ጥላሁን፡- ማኅበሩ ቀረሶ፣ ነጭና ቀይ (አንባዛ) ዓሣዎችን ያመርታል፡፡ ጠቅላላ ካፒታላችን 13,518,682.48 ብር ነው፡፡ ከሐይቁ በዓመት እስከ 1,500 ኩንታል ዓሣ ማምረት ይቻላል፡፡ ማኅበሩ በዓመት እስከ አራት ሺሕ ኩንታል ዓሣ ነው የሚያመርተው፡፡ ሪፖርተር፡- የእምቦጭ አረምስ በዓሣ ምርቱ ላይ ተፅዕኖ አልፈጠረም?አቶ ጥላሁን፡- ተፅዕኖ ብቻ ሳይሆን አስግቶናል፡፡ ዓሣ ምናልባት የሚመለከተው አካል ቢሠራና ለተወሰነ ጊዜ የማስገር ዕረፍት ቢሰጥ መልሶ ያገግማል፡፡ አንድ ዓሣ ከሺሕ በላይ እንቁላል ትጥላለች፡፡ ዓሣ አስጋሪውን በተለያየ ነገር ደጉመን ሐይቁን ለአንድ ዓመት ብንዘጋ የዓሣ ሀብቱን መመለስ ይቻላል፡፡ የእምቦጭ አረም ለዓሣ አስጋሪው ብቻ ሳይሆን እንደ አገር ለኢትዮጵያ፣ ሱዳንም ሆነ ግብፅ ለሌሎቹም ዓባይ ተፋሰስ አገሮች አስጊ ነው፡፡ አገሮች በዚህ ላይ ቢሠሩ ጥሩ ነው፡፡ እምቦጭ አረም የዓሣ ጣዕሙን ሁሉ ቀይሯል፡፡ ዓሣው ከዚህ ቀደም ከነበረው ጣዕም ተቀይሮ አፈር አፈር ማለት ጀምሯል፡፡ ሀብቱንም እያጠፋው ነው፡፡ ሪፖርተር፡- የዓሣ አስጋሪ ቤተሰብ እንደመሆንዎ ጣና ሐይቅን በደንብ ያውቁታል፡፡ እምቦጭ አረምንስ ያውቁታል?አቶ ጥላሁን፡- ከሕፃንነቴ ጀምሮ ጣና ዳር ዋኝቼ ነው ያደግኩት፡፡ እምቦጭ የሚባል ዓይቼ አላውቅም፡፡ በ2006 ዓ.ም. ላይ በባህር ዳር ዩኒቨርሲቲ ተመራማሪ አያሌው ወንዴ (ዶ/ር) አረሙ መኖሩን ነገሩን፡፡ ጣና በእምቦጭ እንደተያዘና ይህ ለሐይቁ አደጋ መሆኑን፣ ማኅበራችንን አወያይተውን ነገሩን፡፡ ‹ከሐይቁ ጋር ትተዋወቃላችሁ፣ ጀልባ አላችሁ፣ ሐይቁ ላይ የመሥራት ልምድ አላችሁ ስለሆነም እምቦጭን ማረም አለባችሁ› አሉን፡፡ መጀመርያ የተከሰተው በሰሜን ጎንደር ደንቢያ አካባቢ ነበር፡፡ እኛም እሺ አልን፡፡ የአካባቢ ጥበቃ ሰዎች መጥተው ሰሜን ጎንደር ጉዞ አደረግን፡፡ ስንደርስ ውኃው ላይ ትንሽ ቅጠል ተንጣሎ ይታያል፡፡ መሬት የያዘ አይመስልም፡፡ ይንሳፈፋል፡፡ ጀልባ ይዘን ቅጠሉን ለማንሳት ስንሞክር የሚነሳ ዓይነት አአይደለም፡፡ ከፍተኛ ውኃ ተሸክሟል፡፡ ስሮቹ እንደ ትቦ ውኃ ተሸክመዋል፡፡ ከፎገራ ወረዳ እስከ ደንቢያ የዘመቻ ሥራ አድርገን አረሙ ተወገደ፡፡ ሁለት ሰዎች ግን ሕይወታቸውን አጥተዋል፡፡ ኅብረተሰቡ የእባብ መንጋን ተቋቁሞ አርሟል፡፡ በዚህ ሥራ ማኅበራችን የወርቅ ዋንጫ ተሸልሟል፡፡ ሙሉ አባላት አሳትፈን ነበር የሠራነው፡፡ 2006 ዓ.ም. ቆላ ድባ ላይ የዘመቻ መዝጊያ ስብሰባ ሲደረግም፣ እምቦጭ አረም ጠፋ ተብሎ ተነግሯል፡፡ ከዚህ በኋላ ቅኝት የምናደርግ ቢሆንም ደቡብ ጎንደር ድረስ ስለማንዘልቅ ከዛ ተነስቶ ባህር ዳር ሲደርስ ነው ያየነው፡፡ ከሐይቁ አረሙን ለማጥፋት ማሽን ይባላል፣ የሰው ኃይል ይባላል የእምቦጭ አረም ሲቀንስ ግን አላየነውም፡፡ ሪፖርተር፡- የምታዩትን በየጊዜ ለሚመለከተው አትናገሩም?አቶ ጥላሁን፡- በመገናኛ ብዙኃን ይህን ያህል ፐርሰንት የእምቦጭ አረም ተወገደ ሲባል ስሰማ ይገርመኛል፡፡ ትክክለኛውን መረጃ ከታች ከዓሣ አስጋሪዎች ማግኘት ይቻላል፡፡ ለበላይ ኃላፊዎች የሚደርሰው መረጃ ክፍተት ያለበት ይመስለኛል፡፡ ጣና ሐይቅ የዓሣ አስጋሪዎች ብቻ ሳይሆን የሁሉም ኢትዮጵያዊ ሀብት ነው፡፡ የተሳሳተ መረጃ በመስጠት ሐይቁ እንዳይባክን እፈራለሁ አሁን ላይ እምቦጭ ላይ ብቻ የሚሠራ ኤጀንሲ ስለተቋቋመ ችግሩ ይቀረፋል ብዬ አምናለሁ፡፡ አካባቢ ጥበቃም ሆኑ ሌሎች የመንግሥት አካላት ችግሩን ለመቅረፍ ቢረባረቡ መልካም ነው፡፡",,Amharic,ምን እየሰሩ ነው?,
https://www.ethiopianreporter.com/article/17840,‹‹ከሰባት ሺሕ በላይ የልብ ሕሙማን ሕፃናት ለቀዶ ሕክምና ወረፋ እየተጠባበቁ ነው›› አቶ ሳላዲን ከሊፋ፣ የኢትዮጵያ የልብ ሕሙማን ሕፃናት መርጃ ማኅበር ፕሬዚዳንት,,http://www.ethiopianreporter.com/sites/default/files/2020-01/mineyeerunew.gif,ታደሰ ገብረማርያም,አቶ ሳላዲን ከሊፋ የኢትዮጵያ የልብ ሕሙማን ሕፃናት መርጃ ማኅበር ፕሬዚዳንት ናቸው፡፡ በማኅበሩ አመሠራረትና በልብ ሕሙማን ሕፃናት ሕክምና ማዕከል እንቅስቃሴ ዙሪያ ታደሰ ገብረማርያም አነጋግሯቸዋል፡፡ ሪፖርተር፡- የልብ ሕሙማን ሕፃናት ሕክምና ማዕከል ተቋቁሞ አገልግሎት መስጠት ከጀመረ ብዙ ዓመታትን አስቆጥሯል፡፡ አመሠራረቱን በተመለከተ ማብራሪያ ቢሰጡን?አቶ ሳላዲን፡- ከማዕከሉ አመሠራረት በፊት ስለ የኢትዮጵያ የልብ ሕሙማን ሕፃናት መርጃ ማኅበር እንቅስቃሴ ለመግለጽ እወዳለሁ፡፡ ማኅበሩ ከተመሠረተ 30 ዓመት ሆኖታል፡፡ ከዚህም ውስጥ ለ20 ዓመት ያህል የሠራው ዘውዲቱ ሆስፒታል ቅጥር ግቢ በሚገኘው ኮንቴይነር ውስጥ ነው፡፡ ከዛሬ አሥር ዓመት በፊት ደግሞ ጥቁር አንበሳ ሪፈራል ሆስፒታል ቅጥር ግቢ የሚገኘውን የልብ ሕሙማን ሕፃናት ሕክምና ማዕከልን ለማቋቋም በቅቷል፡፡ ማዕከሉ ሊቋቋም የቻለው ‹‹አንድ ብር ለአንድ ልብ›› በሚል መርህ ማኅበሩ ኅበረተሰቡንና አጋር ድርጅቶችን አሰባስቦ ባካሄደው የድጋፍ ወይም የገንዘብ አስተዋጽኦ ዘመቻ ነው፡፡ በዚሁ ዘመቻ በተገኘው የገንዘብ ድጋፍ የተሠራው ይህ የሕክምና ማዕከል ዓለም የደረሰበትን የዕድገት ደረጃ የተከተለ፣ የወቅቱ ቴክኖሎጂ ባፈራቸውና እጅግ ዘመናዊ በሆኑ የልብ ቀዶ ሕክምና መሣሪያዎች ተደራጅቷል፡፡ እያንዳንዱም የመኝታ ክፍል ደረጃውን የጠበቀ ነው፡፡ ማዕከሉ በዓመት ለ1066 የልብ ሕሙማን ሕፃናት የቀዶ ሕክምና አገልግሎት የመስጠት አቅም አለው፡፡ አሁን ግን እየሠራ ያለው ከአቅሙ በታች በዓመት ለ450 ሕፃናት የተጠቀሰውን ሕክምና በመስጠት ነው፡፡ ሪፖርተር፡- ከአቅሙ በታች አገልግሎት የሚሰጥበት ምክንያት ምንድነው?አቶ ሳላዲን፡- አቅሙን አሟጥጦ ለመሥራት የተሳነው ወይም ከአቅሙ በታች እንዲሠራ ያደረገው በቀዶ ሕክምና ግብዓቶች አጥረት ሳቢያ ነው፡፡ እንደነዚህ ዓይነት ግብዓቶች በጣም ውድ ከመሆናቸውም በላይ ማዕከሉ እየገዛ ለመጠቀም ደግሞ እጅግ ከፍተኛ የሆነ የአቅም ማነስ ችግር አለበት፡፡ ሪፖርተር፡- ማዕከሉ የገጠመው ችግር በጣም ከባድ መስሎ ነው የሚታየው ለመሆኑ ይህን ችግር ለመወጣት ምን ዕርምጃ ነው የተወሰደው?አቶ ሳላዲን፡- ችግሩን ለመወጣት ልዩ ልዩ ጥረቶች እየተደረጉ ነው፡፡ ከተደረጉትም ጥረቶች መካከል አንዱና ዋነኛው የሕክምና አገልግሎት ለመስጠት ከውጭ አገር የሚመጡ በጎ ፈቃደኛ የሕክምና ቡድኖች ለአንድ ወይም ለሁለት ሳምንታት ያህል ነፃ አገልግሎት ከሰጡ በላይ ወደየመጡበት ሲመለሱ የተረፋቸውን የቀዶ ሕክምና ግብዓቶችን ለማዕከሉ ትተው ይሄዳሉ፡፡ በዚህም ኢትዮጵያውያን ሐኪሞች የተረፉትን ግብዓቶች በቁጠባ መልክ እየተጠቀሙ አገልግሎት እንዲሰጡ እየተደረገ ነው፡፡ የጤና ሚኒስቴርም የተጠቀሱትን ግብዓቶች አልፎ አልፎ በመጠኑም ቢሆን ከመለገስ ወደኋላ አላለም፡፡ሪፖርተር፡- በዚህ ዓይነት አካሄድ እስካሁን ስንት የውጭ አገር የበጎ አድራጎት ሕክምና ቡድኖች መጥተው አገልግሎት ሰጡ?አቶ ሳላዲን፡- እስካሁን የእሥራኤል፣ የአሜሪካ፣ የእንግሊዝ፣ የህንድና የግብፅ ሕክምና ቡድኖች መጥተው ነፃ የቀዶ ሕክምና አገልግሎት በመስጠት ከመርዳታቸውም በላይ የተረፋቸውን ግብዓቶች ማዕከሉ እንዲጠቀምበት ተባብረዋል፡፡ ወደፊት ደግሞ የደቡብ አፍሪካ በጎ ፈቃደኛ የሆኑ የሕክምና ቡድኖችን ለመጥራት ታስቧል፡፡ በተረፈ ማዕከሉ ሥራውን እንደጀመረ የቀዶ ሕክምና አገልግሎት የሚሰጠው በውጭ አገር ሐኪሞች ነበር፡፡ ይህ ዓይነቱ አካሄድ መቀጠል እንደሌለበትና የውጪዎቹ በኢትዮጵያውያን የሕክምና ባለሙያዎች መተካት አስፈላጊ ሆኖ በመገኘቱ 12 ኢትዮጵያውያን ሐኪሞችን ወደ ውጪ አገር በመላክ በልብ ሕክምና ስፔሻላይዝድ አድርገው እንዲመለሱ ተደርጓል፡፡ ከዚህም ሌላ አሮጌው አውሮፕላን ማረፊያ አካባቢ 16 አፓርትመንቶች ተገንብተው እንዲከራዩ ተደርጓል፡፡ ከዚህም ኪራይ የሚገኘው ገቢ ለባለሙያዎች ደመወዝና ለልዩ ልዩ አስተዳደራዊ ወጪዎች እየዋሉ ነው፡፡ ሪፖርተር፡- የአምስት ዓመት ስትራቴጂክ ፕላን እንዳወጣችሁ ይነገራል፡፡ ስትራቴጂክ ፕላን ምን ዓይነት ተግባራትን አካትቷል?አቶ ሳላዲን፡- የተጠቀሰውን ስትራቴጂክ ፕላን ለማስጠናት ስድስት ወራት ፈጅቶብናል፡፡ አሁን ግን ጥናቱ አልቆ ወደ ትግበራ ገብተናል፡፡ በዚህም ፕላን ውስጥ ተካተው በመተግበር ላይ ከሚገኙት መካከል የካርዲያክ ክፍሉን ማጠናከር፣ ተጨማሪ የሰው ኃይል ማፍራት፣ የማዕከሉን ራዕይና ተልዕኮ በማስቀመጥ ጠንካራ የሆነ የምርምርና ሥልጠና ተቋም እንዲሆን ማድረግ፣ ተመሳሳይ የሆኑ የልብ ሕሙማን ሕፃናት ሕክምና ማዕከላትን በአገሪቱ ዋና ዋና ከተሞች እንዲቋቋሙ ማድረግ ይገኙበታል፡፡ ሪፖርተር፡- የውጭ አገር ሕክምና ቡድኖች አመጣጥ እንዴት ነው? ይህም ማለት ሲፈለጉ ወይም ሲጠሩ ነው የሚመጡት ወይስ በዓመት የተወሰነ ጊዜ አላቸው?አቶ ሳላዲን፡- የማዕከሉ ሐኪሞች በተለያዩ አገሮች ካሉት ሐኪሞች ጋር ግንኙነት ይፈጥራሉ፡፡ አስፈላጊ ሲሆን ይጋበዛሉ፡፡ ቡድኖቹም ግብዣውንም ወይም ጥሪውን አክብረው ይመጣሉ፡፡ ቡድኖቹ ግን አዘውትረው ለመምጣት ይፈልጋሉ፡፡ ምክንያቱም አብዛኞቹ ሐኪሞች በሙያው ላይ የረዥም ዓመት ወይም የተካበተ ልምድና ዕውቀት አላቸው፡፡ ይህ እንደተጠበቀ ሆኖ ደግሞ ጡረታ የሚወጡበት ጊዜያቸውም የተቃረበ ስለሆነ በበጎ አድራጎት ሥራ ላይ ለመሳተፍ ከፍተኛ የሆነ ፍላጎት አላቸው፡፡ በአምስት ዓመቱ ስትራቴጂክ ፕላን ውስጥ ግን ለአገልግሎት የሚመጡ የውጭ ሕክምና ቡድኖችን የመቀበልና ተገቢውን አገልግሎት ከሰጡ በኋላ በክብር የሚመለሱበትን መንገድ የማመቻቸት ተግባርና ግምገማ መካተቱን መታወቅ ይኖርበታል፡፡ በአጠቃላይ የአቀባበልና የአሸኛኘት ሥርዓትን ያካተተ ፕሮቶኮል እየተዘጋጀ ነው፡፡ ሪፖርተር፡- እስካሁን ድረስ ለመጡና ወደፊትም ለሚመጡ የሕክምና ቡድኖች ወጪያቸውን ማን ነው የሚሸፍነው?አቶ ሳላዲን፡- ይህን ለመሰለ ጥያቄ እኔ ትክክለኛውን መልስ ለመስጠት አልችልም፡፡ የሚመስለኝን ግን ማስቀመጥ እችላለሁ፡፡ ከዚህ አንፃር እንግዳው ቡድን የአውሮፕላን ወጪውን ራሱ ይሸፍናል፡፡ በተረፈ መስተንግዶውን (አኮሞዲሽን) በተመለከተ ደግሞ ማዕከሉ የሚሸፍን ይመስለኛል፡፡ ይህም ሆኖ የሚገቡት ባለ አራት ወይም ባለ አምስት ኮከብ ሆቴሎች ውስጥ ሳይሆን ለሥራ ቅርብ ወደሆነው ግዮን ሆቴል ነው፡፡ ሪፖርተር፡- የማዕከሉ ቁልፍ ችግር ምንድነው? ይህንን ችግር ለመወጣት ምን እየተሠራ ነው?አቶ ሳላዲን፡- ማዕከሉ ለልብ ሕሙማን ሕፃናት የቀዶ ሕክምና አገልግሎት የሚሰጠው በነፃ ነው፡፡ ለቀዶ ሕክምና የሚውሉ ግብዓቶች ደግሞ በጣም ውድ ናቸው፡፡ ከዚህ አንፃር የማዕከሉ ቁልፍ ችግር የተጠቀሱት ግብዓቶችን ለማግኘት አለመቻሉ፣ ለመግዛት ቢያስብም ከአቅሙ በላይ መሆኑ ነው፡፡ በአሁኑ ጊዜ የልብ ቀዶ ሕክምና አገልግሎት ለማግኘት ተመዝግበው ወረፋ በመጠባበቅ ላይ ያሉት የልብ ሕሙማን ሕፃናት ቁጥር ከ7000 በላይ ናቸው፡፡ ‹‹የዛሬ አበባዎች የነገ ፍሬዎች›› የሆኑ እነዚህ ሕፃናት ግብዓቶቹ ተገኝተውና ተራቸውም ደርሶ የቀዶ ሕክምና አገልግሎት እስከሚያገኙ ድረስ የሚሞቱም እንዳሉ መዘንጋት የለበትም፡፡ ይህ ዓይነቱም ሁኔታ በእጅጉ ያማል፡፡ አስፈሪው ሁኔታ ከመከሰቱ አስቀድሞ ኅብረተሰቡ የዕርዳታ እጁን እንዲዘረጋ እንጠይቃለን፡፡ ለዚህም ቀጣይነት ያለው የገቢ ማስገኛ ኩነቶችን ለማከናወን እየንቀሳቀስን ነው፡፡ ‹‹አንድ ብር ለአንድ ልብ›› በሚል መርህ ተነሳስቶ ይህን ግዙፍ ማዕከል ያቋቋመው ኅብረተሰቡ የዕርዳታ እጁ ይታጠፋል የሚል እምነት የለንም፡፡ ሪፖርተር፡- መንግሥት ወይም ጤና ሚኒስቴር የማዕከሉን ችግር ለመቅረፍ ምን እያደረገ ነው?አቶ ሳላዲን፡- ጤና ሚኒስቴር አላቂ ግብዓቶችን አልፎ አልፎ በተወሰነ መልኩ በመስጠት ይተባበረናል፡፡ በተረፈ ለሦስት ዓመታት ያህል የተጠቀሱትን ግብዓቶች ሊያቀርብልን ቃል ገብቷል፡፡ ከዚህም ሌላ አገልግሎት እየሰጡ የሚገኙ ስፔሻሊስት ሐኪሞቻችንን በሚኒስቴሩ መዋቅር ውስጥ በማስገባት ደመወዛቸውን ከቅዱስ ጳውሎስ ሆስፒታል ሚሌኒየም ሕክምና ኮሌጅና ከአዲስ አበባ ከተማ አስተዳደር ጤና ቢሮ እንዲያገኙ ወይም እንዲከፈላቸው አድርጓል፡፡ ለዚህም ማረጋገጫ የሚሆንና ከሚኒስቴሩ የተጻፈ ደብዳቤ ከሁለት ሳምንት በፊት ደርሶናል፡፡ ይህ ዓይነቱም አካሄድ ከፍተኛ ሐኪሞቻችንን በሥራቸው ላይ ለማቆየት ወይም ወደ ሌላ ጤና ተቋም እንዳይከጅሉ አድርጓቸዋል የሚል እምነት አለኝ፡፡ በተረፈ ማኅበሩ የተመሠረተበትን 30ኛ ዓመት ባከበረበት ሥነ ሥርዓት ላይ የማኅበሩና የማዕከሉ መሥራችና ባለቤት ዶ/ር በላይ አበጋዝ ዕውቅናናና አክብሮት ተችሯቸዋል፡፡ ,,Amharic,ምን እየሰሩ ነው?,
https://www.ethiopianreporter.com/index.php/article/18196,የኤርትራ መንግሥት ለምን በኢትዮጵያ ውስጣዊ ጉዳይ ተጠመደ?,,http://www.ethiopianreporter.com/sites/default/files/2020-02/politics_2.gif,ብሩክ አብዱ,የኢትዮጵያና የኤርትራ ግንኙነት በጠብና በሰላም የተሟሸ ውስብስብ ግንኙነት እንደሆነ በርካቶች በተደጋጋሚ ሲናገሩ ይደመጣል፡፡ ከደርግ ውድቀት በኋላ ከኢትዮጵያ ተገንጥላ አዲሲቷ የአፍሪካ አገር በመሆን እ.ኤ.አ. በ1994 የተመሠረተችው ኤርትራ፣ በመጀመርያዎቹ ዓመታት በርካቶች የመጀመርያው ጫጉላ በማለት በሚጠሩት የፍቅር ግንኙነት ከኢትዮጵያ ጋር ቅርበት ነበራት፡፡ ሆኖም ይኼ የጫጉላ ጊዜ ዕድሜው አጭር ሆኖ፣ ኢትዮጵያና ኤርትራ በሁለቱም ወገን የታሪክ ጠባሳን ያሳረፈ የጦርነት ታሪክ እንዲኖራቸው ተደረገ፡፡ በዚህም ሳቢያ ከ100 ሺሕ በላይ ሰዎች ሕይወታቸውን እንዲያጡ ሆኖ የበርካቶች ሕይወትም ተመሰቃቀለ፡፡ ይኼ ጦርነት አንዳንዴ የወንድማማቾች ጦርነት አንዳንዴም ሁለት መላጦች በሚዶ (ማበጠሪያ) ሳቢያ የሚያደርጉት ጦርነት፣ እየተባለ ሲነገርለት ነበር፡፡ በመጨረሻ ቤተሰብን በመለያየትና የሁለቱንም አገሮች ኢኮኖሚ በመጉዳት ተጠናቀቀ፡፡ በዓለም አቀፉ ማኅበረሰብ፣ በአኅጉራዊና አካባቢያዊ ኃይሎች ጥረት ለጦርነቱ ማብቂያ በአልጀርስ ከስምምነት ቢደረስም፣ በሁለቱ አገሮች መካከል ጦርነትም ሆነ ሰላም የሌለበት የመፋጠጥና የመተነኳኮስ ጊዜ ከማምጣት የዘለለ ሚና አልነበረውም፡፡ በዚህ ሁኔታ ዓመታት እንደ ዘበት አለፉ፡፡ እነዚህን 20 ዓመታትና የጦርነቱን ጊዜ ወደ ኋላ ተመልሰው የተመለከቱና ጥናት የሠሩ የታሪክ፣ የፖለቲካና የዓለም አቀፍ ግንኙነት ባለሙያዎች የዚህ ሁሉ ችግር መነሻው በሁለቱ አገሮች ሳይሆን በሁለቱ አገሮች መሪዎች መልካም ፈቃድ ላይ የተመሠረተ ስለነበር ነው ሲሉ ይገመግማሉ፡፡ በመሪዎቹ እልህ ሳቢያም ለ20 ዓመታት የዘለቀው ሰላምም ጦርነትም አልባ ወቅት እንዲፈጠርና ተያያዥ ችግሮች እንዲከሰቱ በር ከፍቷል ይላሉ፡፡ በተጨማሪም በዓለም መድረክ የተፈራረሙትን ስምምነት ወደ ጎን በመተው ለፍፃሜው አንድ ዕርምጃ እንኳን ለመራመድ ድፍረት ከማጣትም በላይ፣ ፍላጎት አልነበረምና የባለ ብዙ ወገን የዓለም ግንኙነት በእነርሱ ዘንድ ያለውን ሥፍራ ያጠየቀ ነበር ሲሉም ያስታውሳሉ፡፡ይሁንና በመጋቢት ወር 2010 ዓ.ም. በአገሪቱ በታየው ከፍተኛ ሕዝባዊ አመፅና ተቃውሞ ሳቢያ በኢትዮጵያ ሕዝቦች አብዮታዊ ዴሞክራሲያዊ ግንባር (ኢሕአዴግ) ውስጥ በመጣው የአመራር መሸጋሸግ ሥልጣን የያዙት ጠቅላይ ሚኒስትር ዓብይ አህመድ (ዶ/ር)፣ ከመጀመርያው የፓርላማ ንግግራቸው አንስቶ ቃል የገቡለትን የኢትዮ ኤርትራ ሰላም ዕውን ለማድረግ ሐምሌ 1 ቀን 2010 ዓ.ም. በድንገት ወደ አስመራ በመሄድ የእርቁን ጅማሬ አብስረዋል፡፡ ይኼንንም ተከትሎ የሁለቱ አገሮች ድንበር የተከፈተ ሲሆን፣ ከሁለት አሥርት ዓመታት በኋላ በድንበር አካባቢ የሚኖሩ ቤተሰቦች የመስከረም አንድ የዘመን መለወጫን (ቅዱስ ዮሐንስ በዓልን በኤርትራውያን ወገን) በጋራ አከበሩ፡፡በሁለቱ አገሮች መካከል የሚደረግ የስልክ ጥሪ ልውውጥና የአየር ትራንስፖርት ወዲያውኑ የተጀመረ ሲሆን፣ በቁጥር በግልጽ የማይታወቅ የሁለቱም አገሮች ዜጎች ድንበር እያቋረጡ ቤተሰብ ሲጠይቁ ነበር፡፡ አባትና እናታቸውን፣ ወንድምና እህታቸውንም በፍለጋ ለማግኘት የታደሉ ቀላል የሚባሉ አልነበሩም፡፡ ነገር ግን የዚህን ግንኙነት ዘላቂነት የሚያረጋግጡ ስምምነቶች ምንድናቸው? ስምምነቶችስ ዕውን አሉ ወይ? ካሉስ ይዘታቸው ምን ይላል የሚሉ ጥያቄዎች በስፋት ሲንሸራሸሩ ቢቆዩም፣ ጥያቄዎቹ ምላሽ ሳያገኙ ድንበሮቹ ቀስ በቀስ ሙሉ ለሙሉ ተዘጉ፡፡ በዚህም ሳቢያ በየብስ በሕጋዊ መንገድ ድንበር የሚያቋርጥ ሰው እንዳይሆን ሆኖ በጉቦ በማታለል፣ ከኤርትራ በየቀኑ ከ400 እስከ 500 ሰዎች ወደ ኢትዮጵያ እንደሚገቡ ይነገራል፡፡ ስለዚህም አንዱ ሲፈልግ የሚከፍተው ሳይፈልግ ሲቀር ደግሞ የሚዘጋው ድንበር እንዳይኖርና ይባስ ብሎም ወደ ሌላ ግጭት እንዳያመራ፣ ለድንበር ንግድም ሆነ ለሰዎች ዝውውር ግልጽ ሕግ መበጀት አለበት በማለት ባለሙያዎች በተደጋጋሚ ጥሪ ያቀርባሉ፡፡ ነገር ግን በውጭ ጉዳይ ሚኒስቴር ይኼንን የዕርቅ ሒደት የሚመለከት ምንም ዓይነት ሰነድ አለመኖሩ፣ ግርታም ሥጋትም እንደሚፈጥር ይናገራሉ፡፡ የውጭ ጉዳይም ስለጉዳዩ ሲጠየቅ እየሠራንበት ነው ከማለት የዘለለ ዝርዝር ጉዳዮችን የሚናገርና ያለበትን ደረጃ የሚያስረዳ ኃላፊ አይገኝም፡፡ይህ በእንዲህ እንዳለ የኤርትራ ፕሬዚዳንት አቶ ኢሳያስ አፈወርቂ ከ20 ዓመታት በኋላ የረገጧት ኢትዮጵያ፣ ባገኙት አጋጣሚ ሁሉ የሚጠሯትና ስለውስጣዊ ጉዳዮቿ ምክረ ሐሳቦችን የሚያዘንቡላት ሆናለች፡፡በአገሪቱ የቴሌቪዥን ጣቢያ ቢበዛ በዓመት ሁለቴ ለመንግሥት ጋዜጠኞች በሚሰጡት መግለጫ በአንደኛው ዓርብ ጥር 29 ቀን 2012 ዓ.ም. እና ታኅሳስ 1 ቀን 2012 ዓ.ም. ያስተላለፉት መልዕክት፣ በኤርትራ የውስጥ ጉዳዮች ላይ ከማተኮር ይልቅ በኢትዮጵያና በኢትዮጵያ የፖለቲካ ሥርዓት ላይ ያተኮረ ነበር፡፡በኤሪ ቲቪና በራዲዮ በተላለፈው ቃለ መጠይቃቸው፣ ‹‹በሌላ አገሮች ውስጣዊ ሉዓላዊ ጉዳዮች ውስጥ ጣልቃ የመግባት ፍላጎት ባይኖረኝም፣ የኢትዮጵያ ጉዳይ ከእኛ ጋር ቀጥተኛ ግንኙነት አለው፤›› ብለው በማመካኘት አሟሽተው ወደ አስተያየታቸው የገቡት ፕሬዚዳንት ኢሳያስ፣ ‹‹በኢትዮጵያ ባለፉት 20 እና 30 ዓመታት ተቋማዊ የተደረገው የብሔር አደጋ በቀላሉ የሚታይ አይደለም፤›› ሲሉ ይጀምራሉ፡፡የኢትዮጵያ ሕገ መንግሥት በ1987 ዓ.ም. ስለመፅደቁ አስተያየት ተጠይቀው የብሔር ፖለቲካ ለኢትዮጵያ እንደማይበጃት ቢናገሩም፣ አድማጭ አጥተው ሕገ መንግሥቱ መፅደቁን ተናግረዋል፡፡ ለተቃውሟቸው ምክንያት ይኼን መሰል ሥርዓት ለኢትዮጵያዊያን አይበጅም በሚል ነበር ሲሉ ይናገራሉ፡፡ ሆኖም፣ ‹‹አገሪቱን ከፋፍሎ ለመግዛት ሲባል የተሸረበ ሴራ ነበር፤›› በማለት ይገመግሙታል፡፡ ይኼም የኢትዮ ኤርትራን የድንበር ግጭት እንዳመጣው ያወሳሉ፡፡ኢትዮጵያም በየአምስት ዓመቱ ምርጫን ስታደርግና ዓለም አቀፉ ማኅበረሰብም ሲያፀድቅላት እንደ ነበር ያወሱት ፕሬዚዳንቱ፣ ይኼ ግን ሥልጣን ላይ ለነበረው አነስተኛ ጠባብ ቡድን ጠቀመ እንጂ ብዙም ፋይዳ አልነበረውም ይላሉ፡፡ይኼንን የፕሬዚዳንቱን ንግግር የሰሙ በርካታ ኢትዮጵያውያን ፕሬዚዳንቱ በኢትዮጵያ ውስጣዊ ጉዳዮች ገብተው መናገራቸውን ሲተቹ የተደመጡ ሲሆን፣ በተለይ ይኼንን ንግግር ወስደው ያስተጋቡት የኤርትራ ኢንፎርሜሽን ሚኒስትር አቶ የማነ ገብረ አብ በትዊተር ገጻቸው ያሰፈሩት ጥቅስ ከፍተኛ ትችት አስከትሎባቸዋል፡፡ይኼ የአቶ የማነ የትዊተር ጽሑፍ፣ ‹‹አቋማችን የሚያወላውል አይደለም፡፡ ተቋማዊ የተደረገ ብሔርተኝነት መርዛማና የማይጠቅም መሆኑን አጥብቀን እናምናለን፡፡ በእኛ አመለካከትም የዚህ በሽታ መወገድ ለኢትዮጵያ ጥቅም ያመጣል፡፡ በተጨማሪም ኤርትራም ሆነች አጠቃላይ ቀጣናው ከዚህ ተጠቃሚ ይሆናል፤›› ይላል፡፡ለዚህ የትዊተር ጽሑፍ በዚያው መድረክ በጽሑፍ መልስ የሰጠው የቀድሞ የኦሮሞ ሚዲያ ኔትወርክ ዋና ሥራ አስኪያጅና በቅርቡ የኦሮሞ ፌዴራሊስት ኮንግረስ (ኦፌኮ) አባል የሆነው አቶ ጃዋር መሐመድ፣ ‹‹በሁለቱ አገሮች መካከል ሰላም እንዲመጣ እየተደረገ ያለው ጥረት እንዲቀጥልና እንዲጠናከር የኤርትራ ባለሥልጣናት በኢትዮጵያ ውስጣዊ ክርክሮች ውስጥ እጃቸውን መስደድ ማቆም አለባቸው፡፡ መልካም ያልሆነና የማይጠቅም ነው፡፡ ስለእናንተ ጉዳዮች ብዙ ልንል እንችላለን፣ ግን ምንም አንናገርም፤›› ሲሉ ተችቷል፡፡ይኼንን ጉዳይ አስመልክተው ለሪፖርተር አስተያየት የሰጡት የኢትዮጵያ ዜጎች ለማኅበራዊ ፍትሕ (ኢዜማ) ፓርቲ የሕዝብ ግንኙነት ኃላፊ አቶ ናትናኤል ፈለቀ በበኩላቸው፣ የተነሳው ወሳኝ ሐሳብ (Critical) መሆኑን በመጠቆም፣ እንደ ግለሰብ ፕሬዚዳንቱ የፈለጉትን ቢናገሩ ሐሳባቸውን እያንፀባረቁ ነው ብለዋል፡፡ ሆኖም፣ ‹‹ለኢትዮጵያ ምን ዓይነት የፖለቲካ ሥርዓት ነው የሚያስፈልጋት ለሚለው ጥያቄ ሙሉ ሉዓላዊ መብት ያለው የኢትዮጵያ ሕዝብ ነው፡፡ ይኼ በኢትዮጵያውያን የሚወሰን ጉዳይ ነው፤›› ሲሉ ተከራክረዋል፡፡አቶ ናትናኤል ኢዜማ ዜጋ ተኮር የፖለቲካ ሥርዓት የሚከተል ፓርቲ መሆኑን በመጠቆም፣ የእሳቸው ፓርቲ እንኳን ይኼ መሆን አለበት በማለት በሕዝብ ላይ የሚጭነው ሳይሆን ለሕዝብ ምርጫ የሚተው ጥያቄ ነው ብለዋል፡፡በሌላ ወገን የኤርትራ ፕሬዚዳንት ይኼን ያህል በአገሪቱ የውስጥ ጉዳይ ገብተው እንዲናገሩ በር የከፈተላቸው ግን፣ በሁለቱ አገሮች መካከል ያለው ዕርቅ መርህ አልባ በመሆኑና የመሀል አገር መንግሥት የብሔር ፖለቲካን በተመለከተ ያለው አቋም የተለሳለሰ ስለሆነ ነው ሲሉ፣ የመቀሌ ዩኒቨርሲቲ የአንትሮፖሊጂ መምህርና ተመራማሪ የሆኑት አቶ ዳንኤል ትካቦ ይሞግታሉ፡፡ፕሬዚዳንቱ በብዛት ከአገሪቱ እየወጣ ያለው ሕዝብ ወደ ኢትዮጵያ ስለሚተም የብሔር ተኮር ፌዴራሊዝሙ ለኢትዮጵያ እንደሠራ በመረዳት ወደ አገሩ ሲመለስ ለሥልጣናቸው ሥጋት ስለሚሆን ትኩረት ሰጥተው ሐሳባቸውን ሰንዝረዋል የሚሉት አቶ ዳንኤል፣ በኤርትራ የሚገኙ ዘጠኝ ብሔሮች በመንግሥት ውስጥ ውክልና ያላቸው ባለመሆኑ የዚህ ሥጋት አንዱ ገጽታ ነው ይላሉ፡፡ ስለዚህም ሕዝቡ በብዛት እየወጣ ስለነበር ድንበሩ እንዲዘጋ መደረጉን፣ ይኼም ሊመጣ ያለውንን ሥጋት ለመቀነስ ታስቦ ነው ሲሉ ያክላሉ፡፡እንደ አቶ ናትናኤል ገላጸ መንግሥት የስምምነቱን ይዘትና የሰላሙን ድርድር በተመለከተ መረጃ በመስጠት ረገድ ክፍተት እንዳለበት፣ ይኼንን ክፍተት ግን የኤርትራ መንግሥት እየተጠቀመ በኢትዮጵያ ውስጣዊ ጉዳይ እየተናገረ ነው ብለው እንደማያምኑ አስረድተዋል፡፡‹‹እንደ መንግሥት እንዲህ ያለ አቋም ይዘው ከሆነ ትክክል አይደለም፤›› የሚሉት አቶ ናትናኤል፣ ‹‹በዚህ ጉዳይ የመወሰን ብቸኛው ሥልጣን የኢትዮጵያ ሕዝብ ነው፤›› በማለትም ይከራከራሉ፡፡ነገር ግን እስካሁን ባለው ግምገማቸው ሁለቱም አገሮች አንዱ አንዱን ለመጉዳት ያለመ ሳይሆን፣ ለመጥቀም ያለመ ግንኙነት ለመመሥረት ፍላጎት እንዳላቸው እንደሚያምኑ ተናግረዋል፡፡አቶ ዳንኤል ግን ፕሬዚዳንቱ ባለፉት አንድ ዓመት ከመንፈቅ የኢትዮጵያን ፖለቲካ በቅርበት የማየት ዕድል ስለገጠማቸው ያንን እየተጠቀሙበት ነው ሲሉ ይከራከራሉ፡፡ ስለዚህ ባለፉት አሥር ዓመታት ስለኢትዮጵያ የውስጥ ጉዳይ እምብዛም መረጃ የሌላቸው ፕሬዚዳንቱ፣ አሁን ባገኙት ዕድል ተጠቅመው ሕልማቸው የሆነውን በኢኮኖሚ፣ በፖለቲካና በወታደራዊ ኃይል ያልተደላደለች ኢትዮጵያን ለማምጣት እየጣሩ ነው ይላሉ፡፡በተጨማሪም ሌሎች አስተያየት ሰጪዎች በብሔር ስም የተደራጁና ኢትዮጵያን በጦር ለመውጋት ያለሙ የፖለቲካ ቡድኖችን መደገፋቸው እየታወቀ፣ አሁን ግን ለኢትዮጵያ ተቆርቋሪ መስለው መቅረባቸው እርስ በርሱ የሚጋጭ ነው ይላሉ፡፡ስለዚህም ይኼ ቀይ መስመር ስለሆነ የኢትዮጵያ መሪ በኢትዮጵያ የውስጥ ጉዳይ አይግቡ በማለት፣ ፕሬዚዳንቱ በኢትዮጵያ የውስጥ ጉዳይ ጣልቃ መግባታቸውን እንዲያቆሙ ማድረግ አለባቸው ሲሉ አስተያየታቸውን ይሰጣሉ፡፡ ,"ኤርትራ,ግጭት,ዓብይ አህመድ,ኦፌኮ,ኢዜማ,ዩኒቨርሲቲ    ",Amharic,ፖለቲካ,
https://www.ethiopianreporter.com/index.php/article/18261,የኢትዮጵያ ንግድ ባንክ አዲስ ፕሬዚዳንት ተሰየመለት,,,ዳዊት ታዬ,ማክሰኞ የካቲት 24 ቀን 2012 ዓ.ም. አምባሳደር ሆነው በተሾሙት የኢትዮጵያ ንግድ ባንክ ፕሬዚዳንት አቶ ባጫ ጊና ምትክ፣ አቶ አቤ ሳኖ መሾማቸው ተገለጸ፡፡ አዲሱ የኢትዮጵያ ንግድ ባንክ ፕሬዚዳንት በመሆን መሾማቸው የተገለጸው አቶ አቤ፣ እስካሁን የኦሮሚያ ኢንተርናሽናል ባንክ ፕሬዚዳንት በመሆን እያገለገሉ የቆዩ ናቸው፡፡አቶ አቤ ኦሮሚያ ኢንተርናሽናል ባንክን ከመቀላቀላቸው ቀደም ብሎም የኢትዮጵያ ንግድ ባንክ ፕሬዚዳንት እንደነበሩ ይታወሳል፡፡የኢትዮጵያ ባንኮች ማኅበርም ፕሬዚዳንት በመሆን እያገለገሉ ያሉት አቶ አቤ፣  በዚህ ሳምንት ወደ ቀድሞው ቢሯቸው ገብተው ሥራ ይጀምራሉ ተብሎ እንደሚጠበቅ የሪፖርተር ምንጮች ገልጸዋል፡፡ ,"ባንክ,ንግድ ባንክ",Amharic,ቢዝነስ,
https://www.ethiopianreporter.com/index.php/article/18217,ኢትዮጵያ የህዳሴ ግድብ የውኃ አሞላልና አለቃቅን በተመለከተ የራሷን ሰነድ ለድርድር ልታቀርብ ነው,,,ዮሐንስ አንበርብር,የኢትዮጵያ መንግሥት የታላቁ ህዳሴ ግድብ የውኃ አሞላልና አለቃቀቅን የተመለከተ ሰነድ አዘጋጅቶ ለድርድር እንደሚያቀርብ ተሰማ። አንድ ለጉዳዩ ቅርበት ያላቸው የሪፖርተር ምንጭ እንደገለጹት፣ በአሜሪካና በዓለም ባንክ አመቻችነት የግድቡን የውኃ አሞላልና አለቃቀቅን በተመለከተ ሲደረግ የቆየው ድርድር ውጤት የኢትዮጵያን ጥቅም የሚጎዳ በመሆኑ፣ የኢትዮጵያ ተደራዳሪ ቡድን የአገሪቱን ሉዓላዊነትና ጥቅም የሚያስከብር የድርድር ሰነድ እንዲያዘጋጅ በመንግሥት ታዞ ሰነዱን በማዘጋጀት ላይ እንደሚገኝ ጠቁመዋል።ከተደራዳሪ ቡድኑ በተጨማሪ የጠቅላይ ዓቃቤ ሕግ የዓለም አቀፍ ሕግ ስምምነት ባለሙያዎች፣ ከጉዳዩ ጋር ግንኙነት ያላቸው የውጭ ጉዳይ ሚኒስቴር ባለሙያዎች፣ ከተለያዩ የአገር ውስጥና የውጭ ዩኒቨርስቲዎች የተወጣጡ ኢትዮጵያዊያን ባለሙያዎች ሰነዱን በማዘጋጀት ሒደት ላይ ሌት ተቀን እየሠሩ እንደሚገኙ ማረጋገጥ ተችሏል።ኢትዮጵያ ከአሜሪካ ጋር ጠንካራ ትስስር ያላት አገር በመሆኗ በድርድሩ መሳተፍ ትክክል ቢሆንም፣ አሜሪካ ያዘጋጀችው የመጨረሻው ሰነድ ውስጥ ያልተፈቱ ጉዳዮች መኖራቸውን ምንጩ ጠቁመዋል፡፡ ታዛቢዎቹ በድርድሮች ወቅት በኢትዮጵያ ላይ ግፊት እያደረጉ እንደነበር ተሰምቷል። ይህ የአገሪቱን ጥቅም የሚፃረር ስለሆነ በቀጣዩ ድርድር ላይ ላለመሳተፍ የተሰጠው ውሳኔ ትክክለኛ መሆኑን አክለዋል።የታዛቢነት ሚና የተሰጣቸው አሜሪካና ዓለም ባንክ ድርድሩን ወደ ሽምግልና መቀየራቸውና በመጨረሻም ራሳቸው አዘጋጅተው ለስምምነት ያቀረቡት ረቂቅ ሰነድ፣ ኢትዮጵያ እንደማትደራደርባቸው የገለጸቻቸውን በርካታ ነጥቦች ያላካተተና ለታችኞቹ የተፋሰሱ አገሮችም ጥቅም በእጅጉ ያደላ በመሆኑ፣ በኢትዮጵያ ተቀባይነት እንደማይኖረው አቋም መያዙን እኚሁ ምንጭ አስታውቀዋል።የቀረበው ረቂቅ የስምምነት ሰነድ ከላይ ከተገለጸው በተጨማሪ ከህዳሴ ግድብ አልፎ የዓባይ ውኃ ክፍፍልን የሚመለከቱ አንቀጾች የተካተቱበት በመሆኑ፣ ከድርድር አጀንዳው ያፈነገጠ እንደሆነ ተለይቷል ሲሉ ምንጩ ገልጸዋል።ኢትዮጵያ የግድቡ ባለቤትና በግዛቷ ውስጥ የሚገኝ እንደ መሆኑ መጠን፣ እንዴት መሞላት አለበት የሚለውን ጉዳይ በዓለም አቀፍ ድንበር ተሻጋሪ ወንዞች አጠቃቀም መርሆን መሠረት በማድረግ ለታችኞቹ አገሮች ማሳወቅ፣ አገሮቹ ሊያነሱ የሚችሉት ሥጋትም በዓለም አቀፍ መርሆች ውስጥ የሚወድቅ ከሆነ ለማካተት ድርድር እንደሚደረግበት ያሳወቁት እኚሁ ምንጭ፣ በዚህ አግባብ ሰነዱን የማዘጋጀት ሥራ በመፋጠን ላይ መሆኑን አስረድተዋል። የሰነዱ ዝግጅት ሲጠናቀቅ በአጭር ጊዜ ውስጥ ለግብፅና ለሱዳን እንደሚላክ ገልጸዋል።በአሜሪካና ዓለም ባንክ አመቻችነት በሦስቱ አገሮች መካከል ሲደረግ የነበረው ድርድር ባለፈው ሳምንት ይፈረማል ተብሎ ዕቅድ ወጥቶለት የነበረ ቢሆንም፣ የኢትዮጵያ መንግሥት ባወጣው መግለጫ ለስምምነት ዝግጁ እንዳልሆነና ልዑካኑንም ወደ አሜሪካ እንደማይልክ በይፋ አስታውቋል።ጠቅላይ ሚኒስትር ዓብይ አህመድ (ዶ/ር) ከሳምንት በፊት ለግብፅ ፕሬዚዳንት አብዱልፈታህ አልሲሲ በላኩት መልዕክት፣ በታላቁ ህዳሴ ግድብ ድርድሩን አስመልክቶ የተረቀቀውን ሰነድ ለማጤን ኢትዮጵያ በቂ ጊዜ እንደምትፈልግ ማስታወቃቸው ይታወሳል። የጠቅላይ ሚኒስትር ዓብይ አህመድን መልዕክት ለግብፅ ፕሬዚዳንት ያደረሰው በቀድሞው ጠቅላይ ሚኒስትር ኃይለ ማርያም ደሳለኝ የተመራ ልዑክ መሆኑም እንዲሁ።ጠቅላይ ሚኒስትሩ በላኩት በዚህ መልዕክት ኢትዮጵያ የህዳሴ ግድብ ድርድርን በተመለከተ ጊዜ ወስዳ ማጤን እንደምትፈልግ፣ የምትደርሰበትን አቋም እንደምታሳውቅ የሚያስረዳ እንደሆነ መዘገባችን አይዘነጋም። መንግሥት ይህንን አቋሙን ባለፈው ሳምንት ለሕዝብ ይፋ ካደረገ በኋላ፣ በርካታ ኢትዮጵያዊያን የተወሰደውን አቋም በማኅበራዊ ትስስር ገጾች ሲደግፉ ተስተውለዋል።,"ህዳሴ ግድብ,አሜሪካ,ዓለም ባንክ,ግብፅ,ሱዳን,ዓብይ አህመድ",Amharic,ፖለቲካ,
https://www.ethiopianreporter.com/index.php/article/18276,መንግሥትንና የኦነግ ሽምቅ ተዋጊዎችን የሚሸመግል የሰላም ኮሚቴ ተቋቋመ,,,ታምሩ ጽጌ,በኦሮሚያ ክልል በምዕራብ ወለጋና በጉጂ ዞኖች መንግሥትና የኦነግ ሽምቅ ተዋጊዎች የሚያደርጉት ውጊያ እንዲቆም፣ ለውጊያ የዳረጓቸውን ፖለቲካዊም ሆነ ሌሎች ልዩነቶችን በጠረጴዛ ዙሪያ ለመፍታት የሰላም ኮሚቴ ተቋቁሞ ሥራ መጀመሩ ታወቀ፡፡ በፌዴራል በጎ አድራጎትና ማኅበራት ምዝገባ ኤጀንሲ የተመዘገበና ዕውቅና የተሰጠው ‹‹የዕርቅና የሰላም ኮሚቴ›› የሚል ስያሜ ያለው ስብስብ፣ በሁለቱ ወገኖች መሀል የተከሰተውን ውጊያ ለማስቆም ከሐሙስ የካቲት 26 ቀን 2012 ዓ.ም. ጀምሮ ሥራ መጀመሩ ተገልጿል፡፡የኮሚቴው ዋና ጸሐፊና የሕግ ባለሙያ አቶ ለሚ ታዬ ለሪፖርተር እንደገለጹት፣ በሁለቱ ወንድማማቾች መካከል በተፈጠረ የፖለቲካ አመለካከት ችግር ወደ ውጊያ ከተገባ ሰንብቷል፡፡ በተለይ የምዕራብ ወለጋና የጉጂ አካባቢዎች ነዋሪዎች ለሞትና ለእንግልት ከመጋለጣቸውም በተጨማሪ፣ አላስፈላጊ መስዋዕነትን እየከፈሉ መሆኑን ተናግረዋል፡፡ እንደ አቶ ለሚ ገለጻ፣ በመንግሥትና በኦነግ ሽምቅ ተዋጊዎች መካከል ያለው ችግር ሊፈታ የሚችለው በሰላማዊ መንገድ ብቻ ነው፡፡ ሁለቱን አካላት በጠረጴዛ ዙሪያ አገናኝቶ እንዲወያዩና ልዩነቶችን እንዲፈቱ ማድረግ፣ ኅብረተሰቡም በሁለቱ ወገኖች መሀል ለሚደረገው ሰላማዊ የዕርቅ ሒደት የበኩሉን አስተዋጽኦ እንዲያደርግ የተለያዩ ሕዝባዊ ውይይቶችም ይደረጋሉ ብለዋል፡፡በመሆኑም ኮሚቴው ተግባራዊ ዕርምጃ ከመጀመሩ አስቀድሞ ሁለቱንም ወገኖች ማነጋገሩን የጠቆሙት አቶ ታዬ፣ በሁለቱም ወገኖች በኩል ፈቃደኝነቱ በመኖሩ ሥራ መጀመሩን ገልጸዋል፡፡ መጀመርያ ለሁለቱም ወገኖች የተኩስ አቁም ጥያቄ መቅረቡን፣ እንዲሁም ሁለቱን ወገኖች በጠረጴዛ ዙሪያ ለማነጋገር ቦታው የት ይሁን በሚለው ላይ ኮሚቴው እየተወያየ መሆኑንም አቶ ታዬ አክለዋል፡፡ በሁለቱ ወንድማማቾች መካከል የሚደረገው ውጊያ ሕፃናትንና አዛውንቶችን ጭምር ታጣቂ ከማድረግና የአገሪቱን ኢኮኖሚ ከማዳከም የዘለለ ጥቅም ስለሌለው፣ ችግሮቻቸውንና ልዩነቶቻቸውን በጠረጴዛ ዙሪያ ተቀምጠው በመነጋገር መፍታት አማራጭ የሌለው መፍትሔ  መሆኑንም አስረድተዋል፡፡መንግሥት ለሰላም ከሚሠሩ ከማንኛውም አካላት ጋር አብሮ ለመሥራት ፈቃደኛ መሆኑንና ኮሚቴውም ጥያቄውን ሲያቀርብ መቀበሉን አቶ ታዬ ጠቁመው፣ ኮሚቴው የጀመረው የዕርቅና የሰላም እንቅስቃሴ በአጭር ጊዜ ውስጥ ውጤታማ ይሆናል የሚል ተስፋ እንዳላቸውም ገልጸዋል፡፡ የሰላም ኮሚቴው 13 አበላትን ማካተቱን፣ ከኦሮሚያ ክልል የዕውቅና የምስክር ወረቀት እንደ ተሰጠው አቶ ታዬ አስታውቀዋል፡፡ በዚህ መሠረት የኮሚቴው ዋና ሥራ አስፈጻሚ አቶ አባቢያ አባ ጆቢር፣ ምክትል ሥራ አስፈጻሚ መሰሉ ታሪኩ (አርቲስት)፣ ዋና ጸሐፊ አቶ ታዬ ለሚ፣ አባላት ደግሞ አበበ ገመቹ (ዶ/ር)፣ እልፍነሽ ቀኖ (አርቲስት)፣ ገመቹ መገርሳ (ዶ/ር) እና ሌሎችም የተካተቱበት መሆኑን ለማወቅ ተችሏል፡፡አንዳንዶቹ የኮሚቴው አባላት ቀደም ብሎ ሁለቱን ወገኖች ለማስታረቅ ከሞከሩ አባ ገዳዎች ጋር ሲሠሩ እንደነበሩ አቶ ታዬ አክለዋል፡፡  ,"ኦሮሚያ,ኦነግ",Amharic,ፖለቲካ,
https://www.ethiopianreporter.com/index.php/article/18299,ኢትዮጵያ ዓለም አቀፍ ገጽታ በያዘው የህዳሴ ግድብ ድርድር አሸናፊ ሆና ለመውጣት ምን አማራጮች አሏት?,,http://www.ethiopianreporter.com/sites/default/files/2020-03/amharicIII.jpg,ብሩክ አብዱ,ኢትዮጵያ ከመጋቢት 2003 ዓ.ም. ጀምሮ በዓባይ ወንዝ ላይ እየገነባች ባለችው የታላቁ ህዳሴ ግድብ ምክንያት፣ ግድቡ በታችኛው የተፋሰስ አገሮች ላይ ሊኖረው የሚችለውን ጉልህ ተፅዕኖ ለመቀነስ ያስችላል የተባሉ ውይይቶችን ከግብፅና ከሱዳን ጋር ስታደርግ ስምንት ዓመታት ተቆጥረዋል፡፡ ለስምንት ዓመታት የግድቡን የውኃ አሞላልና አለቃቀቅ የተመለከቱ ውይይቶች በተለያዩ ደረጃዎች ሲካሄዱ የቆዩ ቢሆንም፣ እነዚህ ውይይቶች እዚህ ግባ የሚባል ውጤት አምጥዋል ለማለት እንደሚያዳግት በርካቶችን ያስማማል፡፡ ድርድርና ውይይቱ ከግብ ሊደርስ ሲል ግብፅ በተደጋጋሚ ራሷን በማግለል ይኼን ያህል ጊዜ እንዲወስድና ፍሬ አልባ ምልልስ ብቻ እንዲሆን የበኩሏን ድርሻ እንደተጫወተች በተደጋጋሚ ስትወቅስ የቆየች ሲሆን፣ የግድቡ ድርድር በውኃ አሞላልና አለቃቀቅ ብቻ ሳይታጠር ወደ ውኃ ክፍፍል የዘለቀ እንዲሆን ለማድረግ ከፍተኛ ጥረት ስታደርግ እንደቆየችም ሲነገር ቆይቷል፡፡የኢትዮጵያ መንግሥት በተደራዳሪዎቹ አማካይነት ሲገልጽ የቆየው፣ ለናይል ከ85 በመቶ በላይ አስተዋጽኦ የሚያደርገው የዓባይ ወንዝ ላይ የሚገነባው ግድብ በታችኛው የተፋሰስ አገሮች ላይ ጉልህ ተፅዕኖ እንደማያስከትል ነበር፡፡ በእኩልና ፍትሐዊ ተጠቃሚነት መርሆዎች የተመራ ድርድር እንዲኖር እንደሚሠራ ሲያስታውቅም ቆይቷል፡፡ ግብፅም ይኼንን የኢትዮጵያን አቋም በቆይታ የተጋራች ይመስላል በማለት አስተያየት የሚሰጡ የመሰሉ ታዛቢዎችና ተንታኞች፣ ግድቡ መገንባት የለበትም ከሚለው የቀደመው አቋሟ በመለወጥ በውኃ መጠን ላይ ለመነጋገር መዘጋጀቷም የዚህ ማመላከቻ ነው ይላሉ፡፡ይሁንና ግድቡ ከ12 እስከ 21 ዓመታት ባለው ጊዜ ውስጥ መያዝ የሚችለውን 74 ኪዩቢክ ሜትር ውኃ እንዲሞላ፣ እንዲሁም ከግድቡ በየዓመቱ 41 ቢሊዮን ኪዩቢክ ሜትር ውኃ እንዲለቀቅልኝ ስትል ግብፅ ያቀረበችውን ጥያቄ የኢትዮጵያ መንግሥት አልተቀበለውም፡፡ ግድቡ ከአራት እስከ ሰባት ዓመታት ባለው ጊዜ ውስጥ እንዲሞላ፣ እንዲሁም ከግድቡ የሚለቀቀው ውኃም በዓመት ከ31 ቢሊዮን ኪዩቢክ ሜትር እንደማይበልጥ ኢትዮጵያ ያቀረበችው ምክረ ሐሳብ በሁለቱ አገሮች መካከል አለመግባባት ፈጥሯል፡፡ ሱዳን በበኩሏ ግድቡ እንደሚጠቅማት በተደጋጋሚ ስትናገር የቆየች ቢሆንም፣ ሥጋቷ የግድቡ ጥንካሬ እንደሆነና ለዚህም ሥጋት እንዳይገባት በኢትዮጵያ መንግሥት ሳይንሳዊ ማረጋገጫ እንደተሰጣት ይታወቃል፡፡ በዚህም ሳቢያ በድርድሮቹ ወቅትም ሆነ በሌሎች መድረኮች ያላት አቋም ብሔራዊ ጥቅሟን ባገናዘበ መንገድ ከኢትዮጵያ ጋር የተጣጣመ እንደሆነ ሲገለጽም ቆይቷል፡፡በግድቡ ግንባታ ወቅታዊ ሁኔታ፣ እንዲሁም በግድቡ ላይ እየተካሄደ ያለውን ድርድር በማስመልከት ከውኃ፣ መስኖና ኢነርጂ ሚኒስትር ስለሺ በቀለ (ዶ/ር) ጋር በመሆን በጠቅላይ ሚኒስትር ጽሕፈት ቤት ባለፈው ሳምንት ጋዜጣዊ መግለጫ የሰጡት የውጭ ጉዳይ ሚኒስትር አቶ ገዱ አንዳርጋቸው፣ ‹‹ሱዳኖች ያላቸው አቋም አሁንም ግድቡ ይጠቅመናል የሚል ጠንካራ አቋም ነው፡፡ ነገር ግን ከራሳቸው ጉዳዮች ተነስተው የሚያነሷቸው ጥያቄዎች አሉ፡፡ ለምሳሌ ግድቡ በእነሱ ድንበር አቅራቢያ ስለተገነባ አንድ ነገር ቢሆን ቀድመው የሚጎዱት እነሱ ናቸውና የደኅንነት ጥያቄ አላቸው፡፡ ከውኃ አለቃቀም ጋርም በተያያዘ እንዲሁ፡፡ ነገር ግን ሱዳን የዓባይን ውኃ የመቆጣጠር ፍላጎት የላትም፡፡ የዓባይን ውኃ የመቆጣጠር ፍላጎት ያላት ግብፅ ናት፤›› ሱሉ ተናግረዋል፡፡ስለሺ (ዶ/ር) ግን ግድቡ የሚሠራበት ቴክኖሎጂ የደኅንነት ሥጋት የሌለበትና ይኼም በጥናት የተረጋገጠ ስለሆነ፣ የታችኛው ተፋሰስ አገሮች ምንም ሥጋት ሊገባቸው እንደማይገባ ጠቁመዋል፡፡ይሁንና ይኼ የግድብ ድርድር ያለ ስምምነት ስምንት ዓመታት አስቆጥሮ መጨረሻው ቅርብ አልመስል እያለ በሄደበት ወቅት፣ የግድቡ ድርድር የሦስቱ አገሮች ወይም የተፋሰሱ፣ ወይም የአፍሪካ ጉዳይ ብቻ ከመሆን አልፎ ዓለም አቀፍ ገጽታ እየያዘ መጥቷል፡፡ ይኼ እንዲሆን ያደረገው ክስተት ግድቡን በተመለከተ ሥጋት ገብቶኛል በማለት ግብፅ ለአሜሪካ ባቀረበችው የአደራድሩኝ ጥያቄ ጣልቃ የገቡት የአሜሪካ የግምጃ ቤት (ትሬዥሪ) ኃላፊ ስቲቨን ሞኑሽንና የዓለም ባንክ ፕሬዚዳንት ዴቪድ ማልፓስ በታዛቢነት መሳተፋቸው ሲሆን፣ የታዛቢነት ሚናቸው ምን እንደሆነ በግልጽ ሳይታወቅ የሚና መለዋወጥ ሲታይም ነበር፡፡በዚህም ሳቢያ ሥጋት የገባቸው ወገኖች አሜሪካ ለምን ጣልቃ ገባች? ይኼስ እ.ኤ.አ. በ2015 ከተፈረመው የመሮሆዎች መግለጫ (Declaration of Principles)  ያፈነገጠ አይደለም ወይ? ከሆነስ የአሜሪካ የውጭ ጉዳይ ሚኒስቴር እንጂ ለእንዲህ ዓይነት ጉዳዮች ዕውቀት የሌለው የግምጃ ቤት ኃላፊ ለምን ታዛቢ ተደረገ? በማለት ሲጠይቁ ነበር፡፡ የኢትዮጵያ የውጭ ጉዳይ ሚኒስቴርም በመጀመርያው ስብሰባ ከመሳተፉ አስቀድሞ፣ ይኼንን ጥያቄ በደብዳቤ ለአሜሪካ መንግሥት ማሳወቁን በወቅቱ ተናግሮ ነበር፡፡ኢትዮጵያ የአሜሪካን ታዛቢነትም ሆነ አደራዳሪነት ያልጠየቀች መሆኗን የገለጹት አቶ ገዱ፣ በአሜሪካና በዓለም ባንክ ታዛቢነት በሚካሄደው ድርድር ለመሳተፍ የፈቀደችው ፕሬዚዳንት ዶናልድ ትራምፕ ባቀረቡት ጥያቄ መሠረትና አገሪቱ ከአሜሪካ ጋር ባላት ወዳጅነት ምክንያት እንደሆነም ገልጸዋል፡፡በአሜሪካ ታዛቢነት የተደረገው ድርድር አገሮቹ በብዙ ጉዳዮች ላይ እንዲስማሙ ማድረጉን ያስታወቁት አቶ ገዱ፣ አሁንም ግን ከቴክኒክና ከሕግ አንፃር ገና ስምምነት ያልተደረሰባቸውና ንግግር ሊደረግባቸው የሚገቡ ጉዳዮች መኖራቸውን ጠቁመዋል፡፡ በተጨማሪም የአሜሪካና የዓለም ባንክ የሚና መዛነፍ ነበር ብለዋል፡፡ በዚህም ሳቢያ አሜሪካኖቹ አንዴ ታዛቢ፣ አንዴ አቀላጣፊ፣ ሌላ ጊዜ ደግሞ አደራዳሪ እንደሆኑ ሲናገሩ ተደምጠዋል፡፡ሆኖም ኢትዮጵያ ከግድቡ ድርድር ራሷን ማራቋንና በአሜሪካ ለመጨረሻ ጊዜ በተካሄደው ድርድር አለመሳተፏን ተከትሎ፣ ይኼ ዓለም አቀፍ ገጽታ የያዘው የዓባይ ውኃ ግድብ ምን ዓይነት አንድምታዎች (Implications) ይኖሩታል ሲሉ የሚጠይቁ በርካቶች ናቸው፡፡ ሐሙስ የካቲት 26 ቀን 2012 ዓ.ም. በተካሄደው የዓረብ ሊግ ስብሰባ በግብፅ ካይሮ የተገኙ የዓረብ አገሮች ከሱዳን በስተቀር፣ በሙሉ ኢትዮጵያን የሚኮንን ውሳኔ አሳልፈዋል፡፡ ይኼም የዓረቡ ዓለም በድርድሩና በግድቡ ጉዳይ ከፍተኛ ሥፍራ እየያዘ መምጣቱን ያመላክታል ሲሉ ታዛቢዎች ይገልጻሉ፡፡በአዲስ አበባ ዩኒቨርሲቲ የአገር ልማት ጥናት ኮሌጅ የክፍለ አገራዊና አካባቢያዊ ልማት ጥናት ማዕከል መምህር የሺጥላ ወንድሜነህ (ዶ/ር)፣ የዚህን ጉዳይ አንድምታ  በቅጡ ለመረዳት ወደኋላ መለስ ብሎ ማየት ያስፈልጋል በማለት እ.ኤ.አ. በ2010 የተፈረመውን የትብብር ማዕቀፍ ስምምነት (Cooperation Frame Work Agreement) እና በ2015 በግብፅ፣ በኢትዮጵያና በሱዳን መካከል የተፈረመውን የመርሆዎች መግለጫ ስምምነት ይጠቅሳሉ፡፡የትብብር ማዕቀፍ ስምምነቱ ከመፈረሙ አስቀድሞ በናይል ተፋሰስ አገሮች መካከል ሁሉን አቀፍ የሆነ ስምምነት ያልነበረ መሆኑን የሚጠቁሙት የሺጥላ (ዶ/ር)፣ እ.ኤ.አ. በ2010 የተፈረመው ስምምነት ግብፅ በዓባይ ውኃ ላይ የነበራትን የበላይነት የሚገዳደር ነበር ይላሉ፡፡ በዚህም ሳቢያ እ.ኤ.አ. በ1929 እና በ1959 የተፈረሙት የዓባይ ውኃ ክፍፍል የቅኝ ግዛት ስምምነቶች ውስጥ ተገፍተው የነበሩ የተቀሩት የናይል ተፋሰስ አገሮች የመጡበት፣ እንዲሁም የቅኝ ግዛት ስምምነትን ጥያቄ ውስጥ የከተተ እንደሆነም ያስረዳሉ፡፡‹‹በዓባይ ውኃ ዙሪያ የታዩ ለውጦች ከዚህ ስምምነት ይጀምራሉ፤›› በማለት ምልከታቸውን የሚያጋሩት የሺጥላ (ዶ/ር) ግብፅ፣ ኢትዮጵያና ሱዳን ምንም እንኳን የህዳሴ ግድቡን የውኃ አሞላልና አለቃቀቅ የተመለከተ ቢሆንም እ.ኤ.አ. በ2015 የፈረሙት የመርሆዎች መግለጫ ስምምነት የቀደመውን መልካም ስምምነት ጥያቄ ውስጥ የከተተና ሌሎቹን የተፋሰስ አገሮች ያገለለ ነበር በማለት ይተቻሉ፡፡ ይኼም ስምምነት ከፍተኛ ድጋፍና ኃይል ከሆኗት የተፋሰስ አገሮች ኢትዮጵያ እንድትነጠል ማድረጉን፣ ወደ ሥራ ይገባል ተብሎ የነበረው የትብብር ማዕቀፍ ስምምነት እንዳይተገበር እንቅፋት ነበር ይላሉ፡፡ግብፆችም ኢትዮጵያን ከሌሎች የተፋሰሱ አገሮች በመነጠል ምክንያታዊ የሆኑ የሚመስሉ ጥያቄዎችን እያነሳች ጉዳዩን መስመር ስታስቀይር መቆየቷንና ይኼም በተወሰነ ደረጃ የተሳካላት ድርጊት እንደሆነ በማመላከት፣ በዚህ ሒደት ግን ግብፆች ቢያንስ እኩል ተጠቃሚነት የሚለውን መርህ እንዲቀበሉ የሆኑበትም ነበር ይላሉ፡፡ ሆኖም የህዳሴ ግድቡ በእነሱ ላይ ጉልህ ተፅዕኖ ያመጣል የሚለውን ለዓለም ማሳመን ችለዋል ሲሉም የሺጥላ (ዶ/ር) ያክላሉ፡፡ከዚህ ሊስተካከል የሚችል ሥራ በኢትዮጵያ በኩል እንዳልተሠራ፣ የግብፅ ባለሙያዎችም ሆኑ ሳይንቲስቶች በተሰማሩበት ዘርፍ በሚያወጧቸው ጽሑፎች ያንን ሲያስተጋቡ፣ የኢትዮጵያ አጥኚዎች ከዚያ ጋር ሊወዳደር የሚችልና ግድቡ ለኢትዮጵያውያን ያለውን ጥቅምና በታችኛው የተፋሰሱ አገሮች ላይ የጎላ ተፅዕኖ እንደማይኖረው የሚያሳይ ሥራ አላከናወኑም በማለት ይወቅሳሉ፡፡ስለዚህም ግብፆች ግድቡ ጉልህ ጉዳት ከማድረስ ባለፈ በመካከለኛው ምሥራቅ የደኅንነት ሥጋት እንደሚሆን ለአሜሪካ ማሳመን በመቻላቸው፣ ፕሬዚዳንት ትራምፕ ጣልቃ እንዲገቡ አድርጓቸዋልም ሲሉ መምህሩ ያስረዳሉ፡፡ ከዚህ ባለፈም ፕሬዚዳንት ትራምፕ ለዓመታት ለዘለቀው የእስራኤልና የፍልስጤም ጦርነትን መጨረሻ ያበጅለታል በማለት ያዘጋጁት የመካከለኛው ምሥራቅ የሰላም ዕቅድ ለመተግበር ግብፅ አጋዥ እጇን ስለዘረጋች፣ ይኼንን ለመጠቀም ፕሬዚዳንቱ ይፈልጋሉ ሲሉ ይተነትናሉ፡፡ለዚህ ደግሞ የግብፅ የዓረቡ ዓለም መሪ ተደርጋ መወሰዷና ያላት ተቀባይነት ከፍተኛ በመሆኑ ዕድል ይሆናታል ይላሉ፡፡ ማሳያውም የፍልስጤም መንግሥት በፅኑ እየተቃወመው ያለውን የአሜሪካ መንግሥት የመካከለኛው ምሥራቅ የሰላም ዕቅድ፣ ሌሎች የዓረብ አገሮች ሲቃወሙት አለመታየቱ ነው ብለው፣ ስለዚህም ጉዳዩ ዓለም አቀፍ ገጽታ በመያዝ የደኅንነት ሥጋትም ተደርጎ ቀርቧል ብለዋል፡፡የዚህ አንዱ አንድምታ ግብፅ ጉዳዩን ዓለም አቀፍ ገጽታ በማስያዝ በኢትዮጵያ ላይ ከፍተኛ ተፅዕኖ ማሳደር መፈለጓን ነው የሚሉት የሺጥላ (ዶ/ር)፣ ይኼም ኢትዮጵያን ከጎረቤት አገሮች እንዲሁም ከዓረቦች በመነጠል ለማዳከም ያለመ ነው በማለት ያመላክታሉ፡፡ኢትዮጵያ ከፍተኛ የሆነ የኢኮኖሚ ግንኙነት ከዓረብ አገሮች፣ በተለይም ከተባበሩት ዓረብ ኤምሬትስና ከሳዑዲ ዓረቢያ ጋር መመሥረቷንና እነሱም በኢትዮጵያና በቀጣናው ፍላጎቶች የራሳቸው ያሏቸው መሆኑን በማመልከት፣ ጫና መፍጠሩና መነጠሉ የተቀናጀ እንዲሆን የማድረግ ፍላጎት አለ ሲሉ የሺጥላ (ዶ/ር) ያስረዳሉ፡፡ስለዚህም በዚህ ሒደት አሸናፊ ሆኖ ለመውጣት ኢትዮጵያ በጥንቃቄ ልትከተላቸው የሚገቡ አማራጮች ስላሉ፣ እነሱን ማገናዘብ ያሻል በማለት አማራጮችን ይጠቁማሉ፡፡የመጀመርያው አማራጭ እ.ኤ.አ. በ2010 በተፈረመው የትብብር ማዕቀፍ ስምምነት፣ ከኢትዮጵያ ጎን የነበሩትን የተፋሰሱ አገሮች የዚህ ድርድር አካል እንዲሆኑ ማድረግ ነው ይላሉ፡፡ አሁን ጉዳዩ ሌሎቹን የተፋሰስ አገሮች ያገለለ፣ እንዲሁም የግብፅና የኢትዮጵያ ጉዳይ ብቻ እንዲመስል በመደረጉ ሌሎቹን የተፋሰስ አገሮች ማሳተፍ ዋጋ ሊያስከፍል እንደሚቻል በማመን፣ ነገር ግን መከፈል ያለበት ዋጋ ተከፍሎ ይኼንን ማድረግ ያስፈልጋል ይላሉ፡፡በሁለተኛ ደረጃ ግብፅ ጉዳዩን ወደ ዓረብ ሊግ እንደወሰደችው ሁሉ፣ ኢትዮጵያም የአፍሪካ ኅብረት ተሳታፊ እንዲሆን ማድረግ ያስፈልጋታል በማለት ያሳስባሉ፡፡ሦስተኛው አማራጭ ደግሞ በሕዝብ ዲፕሎማሲ (Public Diplomacy) ላይ በደንብ መሥራት፣ የህደሴ ግድቡ የሚባለውን ያህል ጉዳት እንደማያስከትልና ለኢትዮጵያ አስፈላጊ መሆኑን ለተቀረው ዓለም ማሳወቅ የግድ ነው ይመክራሉ፡፡ከዚህ በተጨማሪም የአሜሪካ ሕዝብን፣ ምሁራንን፣ የትምህርት ተቋማትን፣ እንዲሁም የሕግ አውጪውን አካል ለማሳመን (Lobby) መሥራት ያስፈልጋል ይላሉ፡፡ ነገር ግን ይኼ ከፍተኛ ገንዘብ የሚጠይቅ ከመሆኑም በላይ፣ ጉዳዩን አሁን የያዙት ፕሬዚዳንት ትራምፕ ስለሆኑና እሳቸው ዘንድ ድረስ ተፅዕኖ ማሳደር ይቻላል ወይ ከሚሉት ጉዳዮች አንፃር መታየት አለበት ይላሉ፡፡ነገር ግን ይኼ የግብፅ ግፊት እዚህ መድረሱ መልካም ነው በማለት በጎ ጎን እንዳለው የሚናገሩት የሺጥላ (ዶ/ር)፣ የግድቡንና የዓባይን ጉዳይ ለአንዴና ለመጨረሻ ጊዜ በመፍታት የግብፅን እጅ ከኢትዮጵያ ፖለቲካ ዞር በማድረግ የአገሪቱን ትኩረት በዴሞክራሲና በልማት ላይ ለማድረግ አስተዋጽኦ ያበረክታል ይላሉ፡፡ የግብፅ የቆየና ኢትዮጵያን ከ70 ዓመታት በላይ ሲፈታተናት የነበረው እንዳትረጋጋ የማድረግ የውጭ ፖሊሲዋ ለአንዴና ለመጨረሻ ጊዜ መቋጫ ይበጅለታል ሲሉም ያመላክታሉ፡፡ከዚህ በተጨማሪም ሌሎች ተመልካቾች ኢትዮጵያ የኃይል ሚዛኗን ለማስጠበቅ፣ ሌሎች ኃያላን አገሮችን ከጎኗ ለማሠለፍ መሥራት እንዳለባት፣ ለዚህም ሊረዱ ስለሚችሉ በተጤነ መንገድ ሩሲያና ቻይናን ማምጣት ነው ሲሉ ያክላሉ፡፡ ነገር ግን እነዚህ አገሮች የራሳቸውን ፍላጎት ይዘው ስለሚመጡ ያንን ሚዛን ማስጠበቅ ራሱን የቻለ ፈተና ሊሆን ይችላልም የሚሉ አልጠፉም፡፡የሺጥላ (ዶ/ር) ግን ምንም እንኳን የዚህን ጉዳይ መቋጫ መተንበይ አስቸጋሪ ቢሆንም፣ መንግሥትም መዘግየቱን ሊፈልገው ይችል ይሆናል ሲሉ ይጠቁማሉ፡፡ ምናልባት ይኼንን ጉዳይ አገራዊ ፖለቲካዊ ተቀባይነት ለማግኘት ሊጠቅመው ይችል ይሆናል በማለት፡፡ሆኖም አሁን አሜሪካ የምርጫ ወቅት ላይ ስለምትገኝ በኢትዮጵያ፣ በግብፅና በሱዳን የግድብ ውዝግብ የሚጠፋ ጊዜ ስለማይኖራት ፕሬዚዳንት ትራምፕ የሚያደርጉትን ተፅዕኖ ማለሳለሳቸው አይቀርምና ጉዳዩ ተመልሶ ሊረግብ ይችላል የሚሉም አሉ፡፡    ,"ህዳሴ ግድብ,ግብፅ,ሱዳን,ውኃ መስኖና ኢነርጂ ሚኒስቴር,የውጭ ጉዳይ ሚኒስቴር,አሜሪካ. የዓለም ባንክ",Amharic,ፖለቲካ,
https://www.ethiopianreporter.com/index.php/article/18240,ዋና ጠቅላይ ዓቃቤ ሕግና የንግድ ባንክ ፕሬዚዳንት ከኃላፊነታቸው ተነስተው የአምባሳደርነት ሹመት ተሰጣቸው,,http://www.ethiopianreporter.com/sites/default/files/2020-03/amharic-I_1.jpg,ታምሩ ጽጌ,ጠቅላይ ሚኒስትር ዓብይ አህመድ (ዶ/ር) ወደ ሥልጣን ከመጡ በኋላ ባቋቋሙት ካቢኔ ውስጥ ከተካተቱት የመጀመርያዎቹ የካቢኔ አባላት ውስጥ አንዱ የነበሩት ጠቅላይ ዓቃቤ ሕግ አቶ ብርሃኑ ፀጋዬ፣ እንዲሁም የኢትዮጵያ ንግድ ባንክ ፕሬዚዳንት አቶ ባጫ ጊኒን ጨምሮ 15 በተለያዩ ኃላፊነት ሲሠሩ የነበሩ ግለሰቦች፣ ባለሙሉ ሥልጣን አምባሳደርና አምባሳደር ሆነው ተሾሙ፡፡የኢፌዴሪ ፕሬዚዳንት ሳህለወርቅ ዘውዴ ማክሰኞ የካቲት 24 ቀን 2012 ዓ.ም. በሰጡት ሹመት ዘጠኝ ባለሥልጣናት ባለሙሉ ሥልጣን አምባሳደር ሲሆኑ፣ ስድስት ግለሰቦች ደግሞ በአምባሳደርነት ሥልጣን ተሹመዋል፡፡አምባሳደሮቹ በተለያዩ አገሮች እንደሚመደቡ ከመግለጽ ባለፈ ማን በየትኛው አገር እንደሚመደብ ባይገለጽም፣ ዋና ዓቃቤ ሕግ አቶ ብርሃኑ ፀጋዬ፣ የሕፃናት፣ ወጣቶችና ሴቶች ሚኒስትር ወ/ሮ የዓለም ፀጋዬ፣ የውጭ ጉዳይ ሚኒስትር ዴኤታ ወ/ሮ ሒሩት ዘመነ፣ የውጭ ጉዳይ ሚኒስትር ዴኤታ ማርቆስ ተክሌ (አምባሳደር)፣ የኢትዮጵያ ንግድ ባንክ ፕሬዚዳንት አቶ ባጫ ጊና፣ አቶ ይበልጣል አዕምሮ፣ አቶ ምሕረት አብ ሙሉጌታ፣ የውጭ ጉዳይ ሚኒስትር ቃል አቀባይ አቶ ነብያት ጌታቸውና አቶ ተፈሪ መለስ ባለሙሉ ሥልጣን አምባሳደር ሆነው ተሹመዋል፡፡አቶ አድጎ አምሳያ፣ አቶ ጀማል በከር፣ አቶ አብዱ ያሲን፣ አቶ ለገሠ ገረመው፣ ወ/ሮ እየሩሳሌም ዓምደ ማርያምና አቶ ሽብሩ ማሞ ደግሞ በአምባሳደርነት መሾማቸው ተገልጿል፡፡ የአምባሳደርነት ሹመት የተሰጣቸው ግለሰቦች በተለያዩ ተቋማት በከፍተኛ ሥልጣንና ኃላፊነት ላይ ተሹመው በመሥራት ላይ ያሉ ቢሆንም፣ ማርቆስ ተክሌ (አምባሳደር) በኤርትራ የኢትዮጵያ አምባሳደር በነበሩት በሬድዋን ሁሴን (አምባሳደር) ከመተካታቸው በስተቀር፣ ሌሎቹን ማን እንደሚተካቸው ወይም ከሥልጣናቸው ተነስተው ለአምባሳደርነት ሹመት ያበቃቸውም ምክንያት አልተገለጸም፡፡  ,"ሹመት,ዓቃቤ ሕግ,ንግድ ባንክ,የሕፃናት ወጣቶችና ሴቶች ሚኒስቴር,የውጭ ጉዳይ ሚኒስቴር",Amharic,ፖለቲካ,
https://www.ethiopianreporter.com/index.php/article/18237,የጦር ኃይሎች ጠቅላይ ኤታ ማዦር ሹም በመግደል የተጠረጠረው ተከሳሽ የእምነት ክህደት ቃል ሰጠ,,,ታምሩ ጽጌ,ሰኔ 15 ቀን 2011 ዓ.ም. ከምሽቱ 3፡00 ሰዓት አካባቢ የጦር ኃይሎች ጠቅላይ ኤታ ማዦር ሹምንና ጓደኛቸውን በመግደል ተጠርጥሮ ክስ የተመሠረተበት የመከላከያ ሠራዊት አባል፣ የእምነት ክህደት ቃሉን ሰጠ፡፡የፌዴራል ጠቅላይ ዓቃቤ ሕግ የመሠረተውን የወንጀል ክስ እየመረመረው በሚገኘው፣ የፌዴራል ከፍተኛ ፍርድ ቤት ልደታ ምድብ በሽብርና የሕገ መንግሥት ሥርዓት ላይ የሚፈጠሩ ወንጀሎች አንደኛ ወንጀል ችሎት የእምነት ክህደት ቃሉን የሰጠው ተጠርጣሪ ተከሳሽ አሥር አለቃ መሳፍንት ጥጋቡ ነው፡፡በጄኔራል ሰዓረ መኮንንና በሜጀር ጄኔራል ገዛዒ አበራ ግድያ ተጠርጥሮ በእስር ላይ የሚገኘው አሥር አለቃ መሳፍንት፣ ድርጊቱን አለመፈጸሙንና ወንጀለኛም እንዳልሆነ የካቲት 18 ቀን 2012 ዓ.ም. ቃሉን ሰጥቷል፡፡ ተከሳሹ የተመሠረተበትን ክስ በመካዱ፣ ዓቃቤ ሕግ በክሱ ያካተታቸውን 35 ምስክሮች አቅርቦ እንደ ክሱ ለማስመስከር እንዲችል ጊዜ እንዲሰጠው ጠይቋል፡፡ ዓቃቤ ሕግ 35 ምስክሮችን ቆጥሮ የነበረው ከአሥር አለቃ መሳፍንት ጋር ክስ ተመሥርቶባቸው ከነበሩት የአብን አመራር አቶ ክርስቲያን ታደለን ጨምሮ 12 ተጠርጣሪ ተከሳሾች ላይ የነበረ ቢሆንም፣ እነሱ ባለፈው ሳምንት ክሳቸው ተቋርጦ ከእስር በመፈታታቸው ምን ያህል ምስክሮች በአሥር አለቃ መሳፍንት ላይ እንደሚያሰማ አልታወቀም፡፡ በመሆኑም ፍርድ ቤቱ የዓቃቤ ሕግን ምስክሮችን ከግንቦት 26 እስከ ሰኔ 2 ቀን 2012 ዓ.ም. ድረስ ለመስማት ቀጠሮ ሰጥቷል፡፡ በዕለቱ ቀደም ብሎ በተከሳሹ ላይ ቀርቦ የነበረው ክስ እንዲሻሻል በተሰጠው ትዕዛዝ ክሱ ተሻሽሎ በመቅረቡ ተነቦለታል፡፡ የተከሳሹ ጠበቆች አብረውት የነበሩ ተጠርጣሪዎች ክስ መቋረጡን በመጠቆም ክሱ ተለይቶ እንዲቀርብ ቢጠይቁም፣ ፍርድ ቤቱ አልተቀበላቸውም፡፡ በክሱ ላይ የሚሰሙት ምስክሮች እሱን በሚመለከት ክስ ላይ ብቻ በመሆኑ ክሱን መለየት አስፈላጊ አለመሆኑም ተገልጿል፡፡ ሰኔ 15 ቀን 2011 ዓ.ም. አዲስ አበባ ከተማ ላይ ከምሽቱ 3፡00 ሰዓት አካባቢ ጄኔራል ሰዓረ መኮንንና ሜጀር ጄኔራል ገዛዒ አበራ መገደላቸው፣ እንዲሁም በባህር ዳር ከተማ የአማራ ክልል ርዕሰ መስተዳድር አምባቸው መኮንን (ዶ/ር)፣ እንዲሁም የክልሉ ከፍተኛ አመራሮች አቶ ምግባሩ ከበደና አቶ እዘዝ ዋሴ በተቀራራቢ ሰዓታት መገደላቸው ይታወሳል፡፡ ,"መከላከያ,ዓቃቤ ሕግ,ፍርድ ቤት",Amharic,ፖለቲካ,
https://www.ethiopianreporter.com/index.php/article/18071,‹‹የስፖርት ውርርድ ቁማር ነው ብለን አናምንም››,,http://www.ethiopianreporter.com/sites/default/files/2020-02/national%20loterry%202%20copy.jpg,በጋዜጣዉ ሪፓርተር," አቶ ቴዎድሮስ ነዋይ፣ የብሔራዊ ሎተሪ አስተዳደር የኮሙዩኒኬሽን ጉዳዮች ዳይሬክተርየስድስት አሠርታት ዕድሜ ያለው የብሔራዊ ሎተሪ አስተዳደር በሚኒስትሮች ምክር ቤት በደንብ ቁጥር 60/2001 ዳግመኛ ሲቋቋም ካነገባቸው ዓላማዎች መካከል አንደኛው፣ የሎተሪ ሥራ በማካሄድ ከተገኘው የተጣራ ገቢ ለመንግሥት ፈሰስ ማድረግ ሲሆን፣ ሁለተኛው ተግባሩ የዕድል ጨዋታዎችን ፈቃድ መስጠትና የመቆጣጠር ነው፡፡ ከዚህም ውስጥ የስፖርት ውርርድ ፈቃድ መስጠትና መቆጣጠር ይጠቀሳል፡፡ በ2004 ዓ.ም. ፀድቆ 2005 ዓ.ም. ማሻሻያ የተደረገበት የስፖርት ውርርድ በሕግና ሥርዓት እየተካሄደ ተጠሪነቱም ለገቢዎች ሚኒስቴር ነው፡፡ ከቅርብ ጊዜ ወዲህ የተለያዩ የስፖርት ውርርድ ተቋማት ዓለም አቀፍ ውድድሮችን እያወራረዱ ይገኛሉ፡፡ በጨዋታዎቹ ትክክለኛ ግምት የገመተ ከ20 ብር ጀምሮ እስከ መቶ ሺዎች የማሸነፍ ዕድል አለው፡፡ ሕጋዊነቱና አሠራሩ ላይ የተለያዩ ነገሮች መነሳታቸውን ተከትሎ ዳዊት ቶሎሳ የብሔራዊ ሎተሪ አስተዳደር የኮሙዩኒኬሽን ጉዳዮች ዳይሬክተር አቶ ቴዎድሮስ ነዋይን አነጋግሯቸዋል፡፡ሪፖርተር፡- ብሔራዊ ሎተሪ አስተዳደር የስፖርት ውርርድ አጫዋች ድርጅቶችን እንዴት ነው የሚያስተናግዳቸው?አቶ ቴዎድሮስ፡- ብሔራዊ ሎተሪ አስተዳደር ፈቃድ የሚሰጥባቸው አራት መመሪያዎች አሉት፡፡ ከእነዚህ አራት መመርያዎች የስፖርት ውርርድ መመርያ አንዱ ነው፡፡ የብሔራዊ ሎተሪ አስተዳደር በደንብ ቁጥር 60/2001 በሚኒስቴሮች ምክር ቤት የፀደቀ ሲሆን ይኼ የስፖርት ውርርድም በዚህ ደንብ መሠረት ለገቢዎች ሚኒስቴር ተጠሪ ሆኖ ፈቃድ አግኝቶ የሚካሄድ የዕድል ጨዋታ ማለት ነው፡፡ ስለዚህ የስፖርት ውርርዱ በሕግና ሥርዓት የሚካሄድ ነው፡፡ የስፖርት ውርርዱ በመጀመርያ የፀደቀው 2004 ዓ.ም. ነው፡፡ ከዚያም በ2005 ዓ.ም. ማሻሻያ ተደርጎበታል፡፡ሪፖርተር፡- የስፖርት ውርርዱን ፈቃድ ለማግኘት ምን ዓይነት መሥፈርቶች ናቸው የተቀመጡት?አቶ ቴዎድሮስ፡- የስፖርት ውርርድ ድርጅት ለመክፈት ፈቃድ ለማግኘት የሚፈልጉ ግለሰቦች መጀመርያ ለመሥሪያ ቤቱ ጥያቄ ያቀርባሉ፡፡ ከዚያም ሥራውን መቻል አለመቻላቸው የሚገልጽ ከዓላማው ጀምሮ ዝርዝር ጉዳዮችን የያዘ ንድፈ ሐሳብ ማቅረብ ይኖርባቸዋል፡፡ የት ነው የሚጫወቱት? እንዴት ነው የሚሠሩት? የትኞቹን ጨዋታዎች ነው የሚያጫውቱት የሚሉ ጥያቄዎችና ብቃታቸው ከተረጋገጠ በኋላ ፈቃድ ይሰጣቸዋል፡፡ የስፖርት ውርርዱ 2004 ዓ.ም. የጀመረ ቢሆንም፣ እስካለፈው ዓመት ድረስ እምብዛም እንቅስቃሴ ማድረግ አልቻለም ነበር፡፡ አሁን ላይ ማኅበረሰቡ እየለመደው ሲመጣ ብዙ የፈቃድ ጥያቄዎች መምጣት ጀመሩ፡፡ እስካሁን 22 የስፖርት ውርርድ ድርጅቶች ፈቃድ አግኝተው እየሠሩ ይገኛሉ፡፡ሪፖርተር፡- በርካታ የስፖርት ውርርድ ድርጅቶች በአዲስ አበባና በክልል ከተሞች ቅርንጫፍ ከፍተው በበርካታ ወጣቶች እየተዘወተሩ ይገኛሉ፡፡ ይኼን ተከትሎ የተለያዩ ጥያቄዎችም እየተነሱ ይገኛል፡፡ በዚህ ጉዳይ ላይ የብሔራዊ ሎተሪ ክትትል ምን ይመስላል?አቶ ቴዎድሮስ፡- የስፖርት ውርርድ ድርጅቶቹ ቁጥር እየተበራከተ ከመጣ በኋላ ከማኅበረሰቡ እንዲሁም ከተለያዩ ሚዲያዎች ጥያቄዎች እየተነሱልን ይገኛል፡፡ አስተዳደሩም ይኼን መሠረት አድርጎ ከአጫዋች ድርጅቶቹ እንዴት እንደሚያጫውቱ ዝርዝር ጥናት እያደረገ ይገኛል፡፡ ለዚህም ኮሚቴ ተዋቅሮ ጥናት ተደርጎ ለሕዝብ ይፋ ይደረጋል፡፡ሪፖርተር፡- የእዚህ ኮሚቴ ዝርዝር ጥናት ምንን የተመለከተ ነው?አቶ ቴዎድሮስ፡- እነዚህ የስፖርት ውርርድ ሥራ ላይ የተሠማሩ ድርጅቶች ከመሥሪያ ቤቱ ፈቃድ ሲወስዱ የገቡት ውል አለ፡፡ የሚሠሩት በእዚያ ውል መሠረት ነው፡፡  ይኼም እንዴት ነው የሚሠሩት? ከ18 ዓመት በታች ይሳተፋሉ አይሳተፉም? ዩኒፎርም የለበሱ ተማሪዎችን ያጫውታሉ አያጫውቱም? የሚሉና ተያያዥ ጉዳዮችን ያካተተ ነው፡፡ በተጨማሪም አጠቃላይ መመርያውና የሒሳብ አያያዛቸውን የሚገመግም ይሆናል፡፡ሪፖርተር፡- የስፖርት ውርርድ ድርጅቶች የገቢ ግብር ወይም የታክስ ክፍያ ሒደት ምን ይመስላል?አቶ ቴዎድሮስ፡- በመጀመርያ ግልጽ መሆን ያለበት ብሔራዊ ሎተሪ በ2004 ዓ.ም. ፈቃዱን ተግባራዊ ሲያደርግ፣ ገቢ አስቦ አይደለም፡፡ የስፖርት ውርርድ ጨዋታን የሚያውቁ ከውጭ አገር የሚመጡ ብዙ ዜጎች ነበሩ፡፡ እነዚህም ደግሞ በቴሌቪዥን መስኮት (በዲኤስቲቪ) ፈቃድ ሳይወስዱ የሚያጫውቱ ነበሩ፡፡ ስለዚህ ጥያቄዎች ስለነበሩ ነው ፈቃድ መስጠት የጀመርነው፡፡ ሕጋዊ ሳይሆኑ እንዲያጫውቱ መፍቀድ ደግሞ የአሸናፊዎችን የዕድል ገንዘብ የማጭበርበር ዕድል ይፈጥራል፡፡ ስለዚህ በሌላም አገር ያለና የተለመደ ስለሆነ ሕጋዊ ማድረግ ይገባል በሚል ፈቃድ መስጠት ጀምሯል፡፡ ብሔራዊ ሎተሪ ለትርፍ የተቋቋመ ድርጅት አይደለም፡፡ ግን እነዚህ የስፖርት ውርርድ አጫዋቾች ከትርፍ ይልቅ ጨዋታው ላይ ትኩረት እንዲያደርጉ የተለያዩ ክፍያዎችን እንዲከፍሉ ተግባራዊ አድርገናል፡፡ በመመርያ መሠረትም ለብሔራዊ ሎተሪ ድርጅት 15 በመቶ ኮሚሽን ይከፍላሉ፣ 20 በመቶ ለማኅበራዊ ጉዳይ እንዲሁም የገቢ ታክስና ከዕድለኛውም የሚቆረጡ ክፍያዎች አሉ፡፡ ሪፖርተር፡- በቅርቡ ሥራቸውን ከጀመሩት የውርርድ ተቋማት ጥቂት የማይባሉት በአማካይ የቅርንጫፋቸው ቁጥር ከሁለት እስከ 50 እንዲሁም 80 የደረሱ አሉ፡፡ በተቃራኒው በተለያዩ ሥፍራዎች ማለት ቡና ጠጡ ቦታዎች፣ የመጠጥ ሥፍራዎች እንዲሁም ሱቆች ላይ የሚሠሩ አሉ፡፡ እነዚህ በምን አግባብ ነው የሚስተናገዱት?አቶ ቴዎድሮስ፡- የተቋቋመው ዓብይ ኮሚቴ አንደኛው የጥናቱ አካል ሕጋዊ ያልሆኑ ወይም ፈቃድ የሌላቸው የስፖርት ውርርድ ተቋማትን አጣርቶ ሕጋዊ መንገድ እንዲከተሉ ወይም እንዲዘጉ ማድረግ ነው፡፡ አዲስ የሚከፍቱም ካሉ በተቀመጠው መመርያ መሠረት የሚስተናገዱ ይሆናል፡፡ እነዚህም የስፖርት ውርርድ ተቋማት ኅብረተሰቡን በማይጎዳና ችግር በማይፈጥርበት መንገድ ለማምጣት ሕጋዊ የሆነ መንገድ መከተል ይኖርባቸዋል፡፡ ሕግና ሥርዓት መከበር አለበት፡፡ የስፖርት ውርርድ የተቀመጠውን መመርያ ካልተከተለ ቁማር ነው የሚሆነው፡፡ እንደ ብሔራዊ ሎተሪ ግን የስፖርት ውርርድ ቁማር ነው ብለን አናምንም፡፡ሪፖርተር፡- መመርያው አንድ የውርርድ ተቋም ማጫወት የሚችለውን የገንዘብ መጠን ላይ ገደብ የማስቀመጥ ሥልጣን አለው?አቶ ቴዎድሮስ፡- የመመርያ ደንቡ እስካሁን ያስቀመጠው የገንዘብ ገደብ የለም፡፡ ጥናቱ ግን ወጥ የሆነ የገንዘብ መጠን እንዲኖር የሚያደርግ ሕግና ደንብን ማውጣቱ የማይቀር ነው፡፡ እስካሁን ባለን መረጃ በስፖርት ውርርድ ጨዋታ ከ500,000 እስከ አንድ ሚሊዮን ድረስ ማሸነፍ የቻሉ እንዳሉ ሰምተናል፡፡ሪፖርተር፡- አንዳንድ የስፖርት ውርርድ ተቋማት የኢንተርኔት ትስስራቸውን በውጭ አገር አድርገው ግን እዚሁ ተቀምጠው አገልግሎት የሚሰጡ አሉ፡፡ የብሔራዊ ሎተሪ አስተዳደሩ እነዚህን ተቋማት የሚቆጣጠርበት መንገድ አለ?አቶ ቴዎድሮስ፡- የተሻለ ሥርዓት ለመከተል መቀመጫቸውን በውጭ ያደረጉ አሉ፡፡ ይኼ የተሻሻለ መንገድን ለመጠቀም በማሰብ ነው፡፡ ከዚህ በተጨማሪም የውጭ ዜግነት ያላቸው ግን በአገር ውስጥ የሚሠሩ ቢኖሩም ፈቃዳቸው በአገር ውስጥ ግለሰቦች የሚውል ነው፡፡ በቀጣይ ሁኔታዎች በጥልቀት ታይተውና ተገምግመው መሻሻል ያለባቸው ችግሮች ተሻሽለው የሕግ ማዕቀፍ ውስጥ እንዲካተቱ ይደረጋል፡፡",,Amharic,ምን እየሰሩ ነው?,
https://www.ethiopianreporter.com/index.php/article/18136,‹‹ለከፍተኛ የጤና ምርመራ ውጭ የሚላኩ ናሙናዎችን አገር ውስጥ ለመሥራት እየተንቀሳቀስን ነው›› ወ/ሮ ዘለዓለም ፍሥሐ፣  የአርሾ ሜዲካል ላቦራቶሪ ማኔጂንግ ዳይሬክተር,,http://www.ethiopianreporter.com/sites/default/files/2020-02/mineyeserunew_0.gif,በጋዜጣዉ ሪፓርተር,"በጤና ዘርፉ የተቀላጠፈና ዘመናዊ የሕክምና አገልግሎት ለመስጠት የላቦራቶሪ መገልገያ (ግብዓት) ማሟላት ትልቁን ድርሻ ይይዛል፡፡ የጤና ባለሙያዎች ስለታካሚው በሽታም ሆነ የበሽታው ደረጃ ለማወቅ የላቦራቶሪ ውጤት ማወቅ ይጠበቅባቸዋል፡፡ በዚህ ረገድ የአገሪቱ የጤና ዘርፍ ዋነኛው ችግር ተብለው ከሚጠቀሱት መካከል የላቦራቶሪ ግብዓት አለማሟላት አንዱ ነው፡፡ ችግሩን ለመፍታት መንግሥት የተቻለውን ጥረት ቢያደርግም፣ ሊቀረፍ እንዳልቻለ የዘርፉ ባለሙያዎች በተደጋጋሚ ሲናገሩ ተሰምቷል፡፡ ይህን ችግር ለመቅረፍ የመንግሥትም ሆነ የግል የጤና ተቋማት በራሳቸው መንገድ ለመፍታት ይዳክራሉ፡፡ የግል የጤና አገልግሎት ሰጪ ተቋማት የሜዲካል ላቦራቶሪ አገልግሎት ብቻ በመስጠት በተወሰነ መልኩ ችግሩን ለመቅረፍ ሲሠሩም ይታያል፡፡ እነዚህ ተቋማት የሚሰጡትን አገልግሎት በየጊዜው እየተሻሻለ በመጣው ቴክኖሎጂ ለማገዝ ቢጥሩም፣ አሁንም ድረስ ለሥራቸው እንቅፋት የሆኑ ችግሮች አሉ፡፡ ከግል የሕክምና የላቦራቶሪ ተቋማት መካከል አርሾ ሜዲካል ላቦራቶሪ አንዱ ነው፡፡ የድርጅቱ የሜዲካል ላቦራቶሪ ማኔጂንግ ዳይሬክተር ወ/ሮ ዘለዓለም ፍስሐ ናቸው፡፡ ሔለን ተስፋዬ አነጋግራቸዋለች፡፡ ሪፖርተር፡- ሜዲካል ላቦራቶሪ አገልግሎት በስፋት ለመስጠት አስባችኋል፡፡ ቢያብራሩልኝ? ወ/ሮ ዘለዓለም፡- የላቦራቶሪ አገልግሎት እንደ አገር ትልቅ ችግር ያለበትና መሻሻል የሚጠበቅበት ዘርፍ ነው፡፡ ምክንያቱም የጤና ባለሙያው ለሕመምተኛው መድኃኒት ለማዘዝም ሆነ ሌሎች አገልግሎቶችን ለመስጠት የላቦራቶሪ ውጤት ማወቅ ይጠበቅበታል፡፡ በዚህ ረገድ የተለያዩ የጤና ተቋማት ሙሉ ለሙሉ የተሟላ የላቦራቶሪ ግብዓቶች ላይኖራቸው ስለሚችል እንደ አርሾ ያሉ የላቦራቶሪ አገልግሎት ሰጪ ተቋማት ጉልህ ድርሻ ይኖራቸዋል፡፡ በተለይ ከግል የጤና ተቋማት ጋር በትብብር ስለምንሠራ አገልግሎቱ ከፍተኛ ነው፡፡ በዚህ ረገድ ለረዥም ዓመታት ሥራ ውስጥ የቆየ ድርጅት በመሆኑ፣ በተወሰነ መልኩ ችግሮችን ቀርፈናል ብለን እናምናለን፡፡ የሙሉ ጤና ምርመራ ላይ ነው በስፋት ለመሥራት አስበናል፡፡ ማኅበረሰባችን ስለሙሉ የጤና ምርመራ ያለው ግንዛቤ እጅግ አናሳ በመሆኑና አሁንም በአገሪቱ የላቦራቶሪ መገልገያ ቦታዎች እጥረት ስላለ ክፍተቱን በተወሰነ መልኩ ለመቅረፍ እየሞከርን ነው፡፡ ከዚህ በተጨማሪም ስለሕመሙ ሕመምተኛውም ሆነ ቤተሰቡ ምንም ነገር ሳያውቅ የሚሞት ብዙ ነው፡፡ ይህንን ለመቀነስ ደግሞ የሜዲካል ላቦራቶሪ አገልግሎት በመስጠት ለሁሉም ማኅበረሰብ መድረስ ይጠበቅብናል፡፡ ሰፊው አገልግሎት የሚሰጥበት ሁናቴ ከተመቻቸ ደግሞ በዋጋም ረገድ ቅናሽ ይኖረዋል፡፡ በዚህም አነስተኛ ገቢ ያላቸውን የማኅበረሰብ ክፍሎች ተጠቃሚ ማድረግ ይቻላል፡፡ ከግማሽ የሚበልጠው የማኅበረሰባችን ክፍል ወጣት ነው፡፡ የአመጋገብና የሕይወት ዘይቤ ሊስተካከልለት የሚችለው የጤና ምርመራ ሲያደርግና ምን እንደሚያስፈልገው ሲያውቅ ነው፡፡ የሜዲካል ላቦራቶሪ አገልግሎት መስጠት ለአገሪቱም ሆነ ለማኅበረሰቡ እጅግ ጠቃሚ ነው፡፡ ሪፖርተር፡- አራት ኪሎ ላይ እየተጠናቀቀ ባለው ድርጅታችሁ ምን አዲስ አገልግሎት ይሰጣል?ወ/ሮ ዘለዓለም፡- አራት ኪሎ ላይ እየተገነባ ያለው ባለ አምስት ወለል ሕንፃ 1,000 ካሬ በሜትር ላይ ያረፈ ነው፡፡ የምንሰጣቸው አገልግሎት የሜዲካል ላቦራቶሪን ጨምሮ የኩላሊት እጥበት፣ የክሊኒክ አገልግሎት፣ ጠቅላላ የጤና ምርመራ ነው፡፡ ከአገር ውጭ የሚላኩ ምርመራዎችንም የሚያስቀር ነው፡፡ በተጨማሪም ኤምአርአይ፣ የሴቶች ጤና፣ የካንሰር ምርመራና ሌሎችም አገልግሎቶች በቅደም ተከተል የሚሠሩ ይሆናል፡፡ በዋነኛነት ግን ለከፍተኛ ጤና ምርመራ ወደ ውጭ የሚላኩ ናሙናዎች በአገር ውስጥ ለማስቀረት ትልቅ ሥራ እየተሠራ ይገኛል፡፡ ከዚህም በተጨማሪ አገልግሎት መስጠት ሲጀምር ቪአይፒ ለሚባሉ ደንበኞች አገልግሎት መስጠት አስበናል፡፡ ሪፖርተር፡- ቪአይፒ እነማንን ያጠቃልላል?ወ/ሮ ዘለዓለም፡- ቪአይፒ ለዲፕሎማት፣ ለከፍተኛ የመንግሥት ባለሥልጣናትና ለሌሎችም ልዩ አገልግሎት ለሚፈልጉ የሚሰጥ ነው፡፡ በዚህም የትኛውም አካል የጤና ምርመራ ካስፈለገው ውስጥ ብዙ ወጪ ሳያወጡና ሳይጉላሉ አገልግሎቱን ለመስጠት ከውጭ አገሮች የጤና ተቋማት ጋር በትብብር ለመሥራትም እንቅስቃሴ ላይ ነው፡፡ሪፖርተር፡- አዲስ እየተጠናቀቀ ባለው የአርሾ ሜዲካል ላቦራቶሪ ምን ያህል የሥራ ዕድል ይፈጥራል ተብሎ ይጠበቃል?ወ/ሮ ዘለዓለም፡- አርሾ አሁን ያለው የሰው ኃይል ከ200 በላይ ነው፡፡ በአዲሱ የሥራ ቦታ ላይ ደግሞ አሁን ያለውን እጥፍ ይሆናል ብለን እንጠብቃለን፡፡ በዚህም የሥራ ዕድል ከመፍጠር በተጨማሪም አርሾ ሜዲካል ላቦራቶሪ የረዥም ዓመታት ልምድ ስላለው ለሠራተኞችም የተሻለ ዕውቀትና ልምድ እንዲያገኙ ያደርጋል፡፡ ሪፖርተር፡- በተለይ የግል የጤና ተቋማት ላይ ከሚነሱ ቅሬታዎች አንዱ የዋጋው መወደድ ነው፡፡ አርሾ በዋጋ ረገድ ምን ይመስላል?ወ/ሮ ዘለዓለም፡- አርሾ ሜዲካል ላቦራቶሪ የተጋነነ ዋጋ የሚያስከፍል ድርጅት አይደለም፡፡ ይህም የሆነው ረዥም ዓመታት በመሥራቱና ብዙ የላቦራቶሪ ምርመራ ስለሚያደርግ ነው፡፡ በብዛት ስለሚሠራም ዋጋው የተሻለ ነው፡፡ ነገር ግን የላቦራቶሪ ሥራ ለጥቂት ሰዎች የሚሰጥ አገልግሎት ከሆነ ኪሳራ ነው፡፡ ዋጋ ላይ ትኩረት ከማድረግ በምን መልኩ ማደግ ይሻላል? የሚለው ላይ ትኩረት ቢደረግ ጥሩ ነው፡፡ ይህን ስል ያልተገባ ዋጋ መጠየቅ አለበት ማለቴ አይደለም፡፡ ሪፖርተር፡- በዚህ ሥራ ትልቅ ችግር የሆነባችሁ ምንድነው?ወ/ሮ ዘለዓለም፡- የላቦራቶሪ ግብዓት የሚመጣው ከውጭ ነው፡፡ እኛ በቀጥታ አናስመጣም፡፡ ከአቅራቢዎች ነው የምንገዛው፡፡ እነርሱ ደግሞ የውጭ ምንዛሪ ፈተና እንደሆነባቸው ይናገራሉ፡፡ ለአራት ወራት ያሰብነው ግብዓት በአንድ ወር ሲያልቅ አንዳንድ አገልግሎቶች ይቋረጣሉ፡፡ በዚህም ደንበኞች ይጉላላሉ፡፡ ይህ እንዳይሆን ጤናው ላይ የሚሠሩ ተቋማት ትኩረትና ቅድሚያ ቢሰጥ አገልግሎቱ ሳይቋረጥ መስጠት ይቻላል፡፡ ሪፖርተር፡- በኢትዮጵያ የላቦራቶሪ ጥራትን አስመልክቶ ቅሬታዎች ይሰማሉ፡፡ አርሾ ሜዲካል ላቦራቶሪ የጥራት ችግር ገጥሞት ያውቃል? ሲያጋጥምስ በምን መልኩ ችግሩን ይቀርፋል? ወ/ሮ ዘለዓለም፡- በሜዲካል ላቦራቶሪ፣ በኬሚስትሪ፣ በሔሜቶሎጂ፣ ከኢንዶክሪኖሎጂና በሴኖሎጂ የአይኤስኦ፣ ከኢትዮጵያ አክሬዲቴሽን ጽሕፈት ቤት በዓለም አቀፍ መመዘኛዎች ጥራቱ የተረጋገጠ በመሆኑና ያሉን ዘመናዊ መሣሪያዎች ጊዜውን የጠበቁ በመሆናቸው በጥራት በኩል የሚያሠጋን ነገር የለም፡፡ ላለፉት 47 ዓመታትም ከአምስት በላይ ባሉን ቅርንጫፎች ሳንሰለችና ሳንደክም ማኅበረሰቡን እያገለገልን እንገኛለን፡፡ በተጨማሪም ለረዥም ዓመታት በሥራው ውስጥ ከፍተኛ አስተዋጽኦ እያደረገ የሚገኝ ድርጅት በመሆኑ ስህተት እንዳይኖርና ቢኖርም እንኳን በቀላሉ ችግሩን ለመቅረፍ ጥረት ይደረጋል፡፡ የተሻለና የዘመነ ሥራ በመሥራት ማኅበረሰቡን እያገለገልን ነው፡፡  ",,Amharic,ምን እየሰሩ ነው?,
https://www.ethiopianreporter.com/article/18192,‹‹የቅንነት ሐሳብን እኛ ጀመርነው እንጂ ብዙዎች የሚብከነከኑበት ጉዳይ ነው›› አቶ ተፈሪ ሥዩም፣ የቅን ኢትዮጵያ ሥራ አስኪያጅ,,http://www.ethiopianreporter.com/sites/default/files/2020-02/mineyeserunew_1.gif,በጋዜጣዉ ሪፓርተር,"አለመከባበር፣ አለመመቻቻል፣ አለመደናነቅ፣ አለፍ ሲልም ታላቅን አለማክበር በማኅበረሰቡ እየተንሰራፋ መምጣቱ ለብዙዎች አዲስ አይደለም፡፡ ሥነ ምግባር የጎደለው ማኅበረሰብ ለመፈጠሩ መንግሥት ይወቀስ እንጂ ቤት፣ ጎረቤት፣ አካባቢ፣ ትምህርት ቤት የራሳቸው የሆነ አስተዋጽኦ እንዳላቸው ባለሙያዎች ይናገራሉ፡፡ ይህንን ችግር ለመቅረፍ የተለያዩ ርዕሰ ጉዳዮችን በማንሳት ትውልድን በሥነ ምግባር ለመቅረፅ ይጥራሉ፡፡ ቅን ኢትዮጵያ ማኅበር መከባበር፣ ቅን አስተሳሰብና መደናነቅ ባህልና የኑሮ ዘይቤ እንዲሆን ለማድረግ ዝግጅቱን አጠናቆ ወደ ሥራ ለመግባት በሒደት ላይ ነው፡፡ አቶ ተፈሪ ሥዩም የቅን ኢትዮጵያ ሥራ አስኪያጅ ናቸው፡፡ ስለማኅበሩ ዓላማና በማኅበረሰቡ ዘንድ እየተፈጠረ የመጣውን የሥነ ምግባር ጉድለት በምን መልኩ ለመቅረፍ እንደተዘጋጀ ሔለን ተስፋዬ አነጋግራዋለች፡፡  ሪፖርተር፡- ቅን ኢትዮጵያ ማኅበር ከተመሠረተ ዓመታት ቢያስቆጥርም ሥራዎቹ አልተስተዋሉም፡፡ ለምንድነው?አቶ ተፈሪ፡- ቅን ኢትዮጵያ ማኅበር የተመሠረተው ፍትሕ ሚኒስቴር በነበረበት ሰዓት በ2002 ዓ.ም. ነው፡፡ ሲቋቋም አገር በቀል ሆኖ የማኅበረሰቡን አዕምሮ ለማነፅ ነው፡፡  የተመሠረተው በአሜሪካ አትላንታ ጆርጂያ ኑሯቸውን ባደረጉት ዶ/ር ቶሎሳ ጉዲና ሐሳብ አመንጪነት ነው፡፡ በዓመት አንድ ጊዜ በጎና ጥሩ የሠራውን ለማመስገን፣ ጎበዝ ሰዎች የማድነቅ ቀን ቢሰየም በሚል ሐሳብ የተመሠረተ ነው፡፡ በዕውቀት የተደገፈ እንዲሆን በአዲስ አበባ ዩኒቨርሲቲ ቅን ማለት ምን ማለት እንደሆነ? በሰባት የዩኒቨርሲቲ ፕሮፌሰሮች ጥናት ተደርጎበት፣ ከዚያ በኋላ ትክክለኛ ትርጉም እንዲያገኝ ጥናታዊ ጽሑፍ ቀርቧል፡፡ ቅንነትን በተለየ መንገድ ለማሳየትና ለማንፀባረቅ በአፍሪካ ኅብረት፣ በሸራተን አዲስ፣ በሒልተን አዲስ አበባ በተለያዩ ጊዜያት ስብሰባ ተደርጓል፡፡ ሰዎች እንዲረዱትና እንዲያውቁት ለማስረዳትና ግንዛቤ ለማስጨበጥ ተጥሯል፡፡ የጥናቱ ማጠቃለያ ተሠርቶ በሦስት ዋና ዋና ጉዳዮች ላይ ቅን ኢትዮጵያ፣ ቅን አስተሳሰብ፣ የመከባበርና የመደናነቅ ተብሎ በሦስቱ ዋና ዋና ሐሳቦች ላይ መሥራት ተጀመረ፡፡ በጥናቱ የተለያዩ ፕሮፌሰሮች ነበሩ፡፡ ኅብረተሰብ ሳይንስና ሌሎች የትምህርት ዓይነቶች የሚያጠኑ ሰዎች ባህላችን ምን እንደሚመስል፣ ከዚህ በፊት ምን እንደነበር፣ አሁን ወዴት እየሄድን እንደሆነ የሚያሳይና ሕፃናትን፣ ሠራተኞችን፣ አሠሪዎችንና የተለያዩ የማኅበረሰብ ክፍሎችን ያማከለ ነበር፡፡ ሪፖርተር፡- ቅን ያልሆነ አለ? ቅን ኢትዮጵያ ምን ማለት ነው?አቶ ተፈሪ፡- ቅን አለ ወይም የለም ለማለት የራሱ ጥናት ወይም ስምምነት ያስፈልጋል፡፡ ለምሳሌ በቤት ውስጥ ስንኖር ከቤት ሠራተኞች ጋር ያለን ግንኙነት ምን ይመስላል? በአሠሪና በሠራተኛ መካከልስ? በአገር እንዲሁም ትምህርት ቤት ደረጃ የሚታየው አለመግባባት ከቅንነት ጉድለትና ካለመከባበር የመጣ ነው፡፡ ይህ የመጣው አንድ ሰው ሌላውን ሰው እንደ ራሱ ካለመውደዱ ነው፡፡ ይህ አሳስቦንና ያገባናል ብለን ነው ወደ ሥራ የገባነው፡፡ሪፖርተር፡- ድምፃችሁ ለምን ጠፋ? አቶ ተፈሪ፡- ቅን ኢትዮጵያ ከተመሠረተ በኋላ ጥናቶች አስጠንተን ቦርድ አቋቋምን፡፡ ሁሉም ነገር በዕውቀት የተደገፈ እንዲሆን የተለዩ አማራጮች ስንፈልግም ቆይተናል፡፡ በኋላ የተመሠረትንበት ፈቃድ ጠፋ፡፡ መሥራት የሚቻለው ደግሞ በየዓመቱ ፈቃድ እየታደሰ ነው፡፡ ፈቃዳችን ደግሞ ስለጠፋ ማስኬዱን አልቻልንም፡፡ እያንዳንዱን ነገር ለመሥራት የባንክ አካውንት ለመክፈትና ለማሰባሰብ ፈቃድ ያስፈልጋል፡፡ ሕጋዊ ፈቃዱ ሲጠፋ በድጋሚ ለማግኘት ወደ መንግሥት ማቅናታችን አልቀረም፡፡ ሒደቱ ከሚጠበቀውና ከሚገመተው በላይ ጊዜ ወሰደ፡፡ ያው እዚያም የቅንነት ችግር ነበር፡፡ ማኅበሩን በድጋሚ በእግሩ ለማቆም እኔ ብቻ ሦስት ዓመት የመንግሥት ኮሪደር ላይ ቆሜያለው፡፡ በዚህ ምክንያት ነው የጠፋነው፡፡  ሪፖርተር፡- ለምንድነው በመንግሥት ደረጃ በድጋሚ ፈቃድ ማግኘት ያልቻላችሁት?አቶ ተፈሪ፡- ብዙ ጊዜ መንግሥታዊ ያልሆነ ድርጅቶች ሲቋቋሙ የሚሠሩበት ሐሳብ ሴቶች፣ ሕፃናትና ሌሎችም ነገሮች ላይ ትኩረት ያደርጋሉ፡፡ ቅን ኢትዮጵያ ማኅበር ግን አዕምሮ፣ አስተሳሰብ፣ አካሄድና አነጋገር ሥርዓት ላይ ስለሚሠራ ምን ማለት ነው? የሚል ጥያቄ ነበራቸው፡፡ በሰዎች አስተሳሰብ ላይ መሥራት ምን ማለት ነው? የሚሉ ጥያቄዎች ይነሱብን ነበር፡፡ በጊዜው ለነበሩ ሰዎች አልተዋጠላቸውም ነበር፡፡ ስንሰባሰብ የመሰብሰብያ ፈቃድ የላችሁም፣ የገቢ ማሰባሰቢ ሲደረግ እንዲሁ ስለተባልን ነው የጠፋነው፡፡ ሪፖርተር፡- የማኅበሩ አባላት እነማን ናቸው?አቶ ተፈሪ፡- ቅን ኢትዮጵያ ዘር የለውም፡፡ ኢትዮጵያዊ መሆን ብቻ በቂ ነው፡፡ ከሃይማኖት ዕሳቤ ውጪ ነው፡፡ የፆታ ልዩነት አያደርግም፡፡ ከሃይማኖት አስተሳሰብ ውጪ ይሁን እንጂ፣ የኢትዮጵያ ኦርቶዶክስ ተዋሕዶ ቤተ ክርስቲያን፣ የኢትዮጵያ እስልምና ጉዳዮች ጠቅላይ ምክር ቤት፣ የኢትዮጵያ ካቶሊካዊት ቤተ ክርስቲያንና የወንጌላውያን አብያተ ክርስቲያን ተወካዮች ባሉበት ጥናታዊ ጽሑፍ ቀርቧል፡፡ በዚያ ላይ ሁሉም በጉዳዩ ባለቤት ነን ብለው የራሳቸውን ጥናታዊ ጽሑፍ አቅርበው ምክክር ተደርጎ ነበር፡፡ ነገር ግን ገፍተን አልሄድንበትም፡፡ ምክንያቱም ማኅበሩ ሕጋዊ ውክልና እንዲኖረው ለማድረግ በጣም ውጣ ውረድ ነበረው፡፡ አንድ ዓመትና ከዚያ በላይ ከሆነ ፈቃድ ይሰረዛል፡፡ እኛ የሄድነው በሦስተኛው ዓመት ነው፡፡ በተለያዩ ምክንያቶች ፈንድ አልነበረንም፣ ደረሰኝ አልነበረንም፡፡ ቢሮ አልተደራጀም፡፡ በዚህ የተነሳ ከሦስተኛው ዓመት በኋላ ስንሄድ ተሰርዟል ተባልን፡፡ ሪፖርተር፡- በዚህ ሁለትና ሦስት ዓመታት ውስጥ በአገሪቱ የተከሰቱ ችግሮች አሉ፡፡ የሰው ልጅ ሞቶም ቆሞም ክብሩ ሲዋረድ ዓይተናል፡፡ ቅን ኢትዮጵያ መከባበር ላይ ምን ለመሥራት አቅዷል?አቶ ተፈሪ፡- የረዥምና የአጭር ጊዜ ዕቅድ ይዘን እየሠራን ነው፡፡ ዋና ዓላማችንም እርስ በርስ የሚከባበር፣ የሚደናነቅና ቅን አስተሳሰብ ያለው ማኅበረሰብ መፍጠር ነው፡፡ ይህ በእኛ ማኅበር ሥራ ብቻ ሊመጣ ስለማይችል ከትንሽ ጀምሮ እስከ አዋቂ ድረስ በዚህ መሳተፍና ያገባኛል ብሎ መሥራት ይጠበቅበታል፡፡ በእኛ በኩል የኢትዮጵያ የኪነ ጥበብ ባለሙያዎች፣ ጋዜጠኞች፣ ዘፋኞች፣ የቴአትር ባለሙያዎች፣ ሠዓሊዎች፣ ቀራፂና ሌሎችንም ባለሙያዎች ስለቅን ኢትዮጵያ የሚረዱበት መንገድ ከፍተናል፡፡ ለምን ከተባለ ባለሙያዎቹን በመጠቀም ከማኅበረሰቡ አፍና አዕምሮም ቅን አሳቢነት እንዳይጠፋ ማድረግ ስለሚቻል ነው፡፡ በሙዚቃ፣ በሥዕል፣ በቴአትር፣ በፊልምና በሌሎችም መከባበርን፣ መደናነቅንና ቅን አስተሳሰብን ማስረፅ ስለሚቻል በመጀመርያ እነዚህን ግንዛቤ አስጨብጠናል፡፡ በቀጣይ ሬዲዮና ቴሌቪዥን በመጠቀም ኅብረተሰቡን የተሻለ ግንዛቤ ለማስጨበጥ ነው፡፡ ከማኅበረሰቡ አሥር በመቶ ጥሩ ሐሳብ ያለው፣ አሥር በመቶ ደግሞ አሉታዊ አስተሳሰብ ያለውና 90 በመቶ ደግሞ ዝም የሚል ነው፡፡ መጥፎና የማይገባ ሐሳብና ድርጊት ያላቸው ጥቂቶች በመሆናቸው በበጎዎቹ ይዋጣሉ፡፡ በአብዛኛውን ሕዝብ ለጥሩ ነገር በማነሳሳት ለውጥ ማምጣት እንዲቻል ማድረግ ነው ቀጣይ ሥራችንና ዓላማችን ነው፡፡  ሪፖርተር፡- ምን ያህል አባላት አሏችሁ? የፈንድ ችግርንስ በምን ፈታችሁት?አቶ ተፈሪ፡- 1,300 በላይ ተመዝግበዋል፡፡ 32 የጠቅላላ ጉባዔና ስድስት የቦርድ አባላት አሉ፡፡ በቅርቡ በሸራተን አዲስ የገቢ ማሰባሰቢያ አድርገናል፡፡ አሁን የምንቀሳቀሰው በእሱ ነው፡፡ ከአንድ ወር በኋላ መነሻውን በመስቀል አደባባይ ያደረገ የእግር ጉዞ ይኖራል፡፡ የተለያዩ የኅብረተሰብ ክፍሎች ተሳታፊ ይሆናሉ፡፡ እኛ ለሁሉም የአዲስ አበባ ነዋሪ ጥሪ እናደርጋን፡፡ በዚያ ላይ ቅንነትን የሚደግፍ በሙሉ እንዲሳተፍ ተጋብዟል፡፡ ሪፖርተር፡- እስካሁን ሥራችሁን የሠራችሁት አዲስ አበባ ውስጥ ብቻ ነው፡፡ ክልሎች ላይ ለመሥራት አላሰባችሁም?አቶ ተፈሪ፡- በአጭር ጊዜ ውስጥ በኦሮሚያ፣ በአማራ፣ በትግራይና በሌሎች ክልሎች ላይ እንቅስቃሴ እንጀምራለን፡፡ ሪፖርተር፡- አሁን ያሏችሁ አባላት ማኅበሩ በመኖሩና በመሳተፋቸው ያላቸው ግንዛቤ ምን ይመስላል?አቶ ተፈሪ፡- ገና ስሙን ሲሰሙ የሚደሰቱ ብዙዎች ናቸው፡፡ እኛ ሐሳቡን ጀመርነው እንጂ ብዙዎች የሚብከነከኑበት ጉዳይ እንደሆነ ለመገንዘብ ችለናል፡፡ በተጨማሪም አባል የሆኑት ብቻ ሳይሆኑ ሌሎችም ስለማኅበሩ የሰሙ ሰዎች ምን እናግዛችሁ፣ ምን እንናድርግ እያሉን ነው፡፡ ቅን ኢትዮጵያ ማኅበር የትውልዱን አዕምሮ በበጎ ሥነ ምግባር ከመግራት ባለፈ አሁን ያለውንም ለማረም ከምንጊዜውም በላይ ለመሥራት እየጣረ ይገኛል፡፡ ለዚህም በየወሩ የተለያዩ መርሐ ግብሮች ያዘጋጃል፡፡ ",,Amharic,ምን እየሰሩ ነው?,
https://www.ethiopianreporter.com/index.php/article/18251,ለአረጋውያን መሠረት የጣሉ አምባሳደር,,http://www.ethiopianreporter.com/sites/default/files/2020-03/amharicI_1.jpg,ታደሰ ገብረማርያም,"አቶ ጥላሁን አበበ የተወለዱትና የመጀመርያ ደረጃ ትምህርታቸውን የተከታተሉት በምሥራቅ ሐረርጌ ዞን በወብራ አውራጃ ልዩ ስሙ ቦረዳ በተባለ አካባቢ ነው፡፡ የከፍተኛ ሁለተኛ ደረጃ ትምህርታቸውን በጅማ የእርሻ ቴክኒክ ትምህርት ቤት ያጠናቀቁ ሲሆን፣ በዓለማያ እርሻ ኮሌጅ (ሐሮማያ ዩኒቨርሲቲ) በእንስሳት ሳይንስ የመጀመርያ ዲግሪ፣ ወደ አሜሪካ አቅንተውም ሜኒሶታ ዩኒቨርሲቲ በእንስሳት ሳይንስና በፐብሊክ ሔልዝ ሁለተኛ ዲግሪ አግኝተዋል፡፡ በሥራ ዓለምም በሐሮማያ ዩኒቨርሲቲ በረዳት ፕሮፌሰርነት ማዕረግ የከብት ፕሮግራም ኃላፊና የዲኑ ረዳት ሆነው አገልግለዋል፡፡ በወባ መቆጣጠሪያ ድርጅት የኦፕሬሽን ዲቪዥን ኃላፊና በስተመጨረሻም የድርጅቱ ዋና ሥራ አስኪያጅ ሆነው አገልግለዋል፡፡ የጤና ሚኒስቴር የቴክኒክ ክፍል ኃላፊና ሚኒስቴሩን በመወከል የመማክርት ሸንጎ አባል ነበሩ፡፡ በቀድሞው ሥርዓት የምዕራብ ጎጃም፣ የምሥራቅ ሸዋና የኢሉአባቦራ ክፍላተ አገር ዋና አስተዳዳሪ ሆነው ሠርተዋል፡፡ በጡረታ በክብር ከተሰናበቱ በኋላ የኢትዮጵያ አረጋውያንና ጡረተኞች ብሔራዊ ማኅበርን ከመሠረቱት አንዱ ከመሆናቸውም በላይ፣ በአሁኑ ጊዜ የማኅበሩ አምባሳደር ናቸው፡፡ ታደሰ ገብረማርያም አነጋግሯቸዋል፡፡ ሪፖርተር፡- የወባ መቆጣጠሪያ ድርጅት ኃላፊ ሆነው ባገለገሉባቸው ዓመታት ውስጥ የወባ ትንኝን ለመቆጣጠር ሲካሄድ የነበረው እንቅስቃሴ አሁን ካለው እንቅስቃሴ ያለውን ልዩነት እንዴት ይገመግሙታል?                         አቶ ጥላሁን፡- ወባና ሌሎች ተላላፊ በሽታዎች በተለያዩ አጋጣሚዎች ቢከሰቱም እየተደጋገፉ ሰውን የሚያጠቁ ናቸው፡፡ ከዚህ አንፃር ሁለቱን በሽታዎች የሚያጠፉ ወይም መቆጣጠር የሚያስችሉ ፕሮግራሞችን ቀርፆና መዋቅር አዘጋጅቶ መንቀሳቀስ በእጅጉ አስፈላጊ ነው፡፡ በዚህም የተነሳ በአሁኑ ጊዜ ያለው እንቅስቃሴ ሁለቱን ፕሮግራሞች አጣምሮና ተገቢውን መዋቅር ዘርግቶ እየሠራ ነው፡፡ መሆንም ያለበት ይህ ዓይነቱ አካሄድ ነው፡፡ በተረፈ እኔ ኃላፊ ሆኜ በሠራሁባቸው ዓመታት የነበረው ፕሮግራም አንድ ብቻ ሲሆን፣ እሱም ወባን በመቆጣጠር ላይ ብቻ ያለመ ነበር፡፡ ተላላፊ በሽታዎችን ዞር ብሎ አያይም፡፡ ሥልጣንም አልነበረውም፡፡ ይህ መሰሉ አካሄድ የትም አያደርስም፡፡ ሆኖም ባለሙያዎቹ እጅግ በጣም ጥሩ የሆነ የሥራ ብቃትና ችሎታ ነበራቸው፡፡ ሙያቸውንም በየወቅቱ በሚሰጣቸው የአቅም ግንባታ ሥልጠና ያዳበሩ ነበሩ፡፡ ሪፖርተር፡- ድርጅቱ ቀደም ባሉት ዓመታት ወባ ማጥፊያ ይባል ነበር፡፡ ነገር ግን የቀድሞ ስሙ ተለውጦ ወባ መቆጣጠሪያ ከተባለ አያሌ ዓመታትን አስቆጥሯል፡፡ ይኼ ለውጥ ለምን አስፈለገ?አቶ ጥላሁን፡- ‹‹ወባ  ማጥፊያ›› የሚለውንም ሆነ ‹‹ወባ መቆጣጠሪያ›› የተባለው ስም ያወጣው የዓለም ጤና ድርጅት ነው፡፡ በመጀመርያ ወባን ከምድረ ገጽ እናጠፋለን ብሎ በስሜት ተነሳሳ፡፡ ስሜት ደግሞ የትም አያደርስም፡፡ ነገር ግን የዓለም ጤና ድርጅት በስሜት ተነሳስቶ ወባን ለማጥፋት ቢጥር አልሳካ አለው፡፡ በስተኋላ ወባን ከጊዜ ብዛት ወደፊት ማጥፋታችን አይቀርም፣ አሁን ግን በመቆጣጠሩ ላይ እናተኩር ብሎ የመጀመርያውን መጠርያ በመተው ‹‹ወባ መቆጣጠሪያ›› የሚል ስያሜ አወጣ፡፡ የዓለም ኅብረተሰብም አዲሱን ስያሜ ተቀበለው፡፡ ቀደም ብሎ የጀመረው አካሄድ እንደማያዋጣው አውቆ የዕርምት ዕርምጃና ማስተካከያ በማድረጉ በበኩሌ አደግፈዋለሁ፡፡ ሪፖርተር፡- ከወባ ትንኝ ንክሻ መከላከል የሚያስችሉ በብዙ ሺሕ የሚቆጠሩ አጎበሮች ለማኅበረሰቡ ታድሏል፡፡ በእርስዎ ኃላፊነት ዘመን አጎበሮች ይሰጡ ነበር?አቶ ጥላሁን፡- አጎበር ብቻውን ወባን ሊከላከል አይችልም፡፡ ከዚህ ሁሉ በፊት ሰው እውቀት ሊኖረው ይገባል፡፡ አለበለዚያ አጎበሩን እንደማንኛውም መጋረጃ ነው የሚያየው፡፡ ከዚህ አኳያ የመከላከሉን ባህል በደንብ ማሳወቅና መድኃኒት ለሚያስፈልጋቸው ደግሞ ተገቢውን መድኃኒት ማቅረብ አማራጭ ሆኖ ተገኝቷል፡፡ በአጠቃላይ የወባ ትንኝ መራቢያ ቦታ ምን እንደሚመስል፣ ትንኙ እንዳይራባ ምን መደረግ እንዳለበት፣ ወባን እንዴት መቆጣጠርና መከላከል እንደሚቻል የሚያስገነዝቡ ተከታታይ ትምህርታዊ ፕሮግራሞች በኤሌክትሮኒክ ሚዲያ (መገናኛ ብዙኃን) በየዕለቱ ይተላለፉ ነበር፡፡ ሪፖርተር፡- በዚህ ዓይነት አካሄድ ምን ያህል ውጤታማ ነበርን ትላላችሁ?አቶ ጥላሁን፡- ውጤታማነቱ ይህን ያህል ነው ብዬ ለመግለጽ ያስቸግረኛል፡፡ ነገር ግን በየስድስት ወራት የወባ ትንኝ ማጥፊያ ዲዲቲ በየቤቱ ሳይቋረጥ ይረጭ እንደነበር፣ ውኃ ያቆሩ ባዶ ቦታዎች ለወባ ትንኝ መራቢያ አመቺ መሆኑን ኅብረተሰቡ በመገንዘቡ ያቆሩ ቦታዎችን እያፈሰሰ ሲያስተካክል እንደነበር አስታውሳለሁ፡፡ በዚህም ሥራ ላይ የአሜሪካ መንግሥት የፋይናንስና የቴክኒክ ዕገዛ ያደርግ ነበር፡፡ ነገር ግን ጎረቤት አገሮች ወባን ካላጠፉ ኢትዮጵያ ብቻዋን የቱንም ያህል ብትደክም ወባን ለማጥፋት ይሳናታል፡፡ ምክንያቱም ከጎረቤት አገሮች ሊዛመት ይችላል፡፡ ሪፖርተር፡- ለአረጋውያንና ጡረተኞች ብሔራዊ ማኅበር የማይናቅ አስተዋጽኦ እንዳደረጉ ይነገራል፡፡ ይህን በጎ ተግባር ለማከናወን ያነሳሳዎት ምንድነው?አቶ ጥላሁን፡- የዓለማያ እርሻ ኮሌጅ (ሐሮማያ ዩኒቨርሲቲ) ተማሪ በነበርኩባቸው ዓመታት በኮሌጁ አካባቢ የሚኖሩ ማኅበረሰቦች ልጆቻቸውን ወደ ትምህርት ቤት አይልኩም ነበር፡፡ ይህም የሆነበት ምክንያት በአካባቢያቸው ምንም ዓይነት ትምህርት ቤት ባለመኖሩ ነበር፡፡ ይህንን ችግር በመገንዘብ ለማኅበረሰቡ ልዩ ልዩ ዓይነት ማኅበራዊ ድጋፎችን ለማበርከት ተነሳሳሁ፡፡ ለተግባራዊነቱም ከአካቢው አዛውንቶች ጋር መነጋገሩንና መመካከሩን ተያያዝኩት፡፡ በምክክሩም ወቅት አረጋውያኑ በአካባቢያቸው ትምህርት ቤት እንዲቋቋምላቸው አጥብቀው ጎተጎቱኝ፡፡ በዚህም የተነሳ የኮሌጁን ተማሪዎች በገንዘብና በጉልበት በማስተባበር በአካባቢው አንድ የመጀመርያ ደረጃ ትምህርት ቤት አቋቋምኩ፡፡ ትምህርት ቤቱም እስካሁን ድረስ አገልግሎት እየሰጠ ነው፡፡ ይህ ዓይነቱ እንቅስቃሴ ደግሞ ከአረጋውያኑ ጋር ያለኝን ግንኙነት በጣም አጠናከረው ቁልፍ ችግሮቻቸውንም በሚገባ እንድገነዘብ መንገድ ከፈተልኝ፡፡ መደገፍ አለባቸው የሚል አስተሳሰብም በውስጤ ሰረፀ፡፡ሪፖርተር፡- አረጋውያኑ ድጋፍ እንዲያገኙ ምን ዓይነት ዘዴ ቀየሱ?አቶ ጥላሁን፡- የአረጋውያን ጉዳይ በውስጤ ያለና ልቀርፈው የማልችለው እምነቴ ነው፡፡ ይህም ሆኖ ግን ለአረጋውያን አልፎ አልፎ እየተደረገ ያለው ድጋፍ በቂ አለመሆኑ ያበሳጨኝ ነበር፡፡ በዚህም የተነሳ አረጋውያን በተናጠልና በአንድ ጊዜ መርዳትና መደገፍ እንደማይቻል ተገነዘብኩ፡፡ ዘለቄታ ያላቸውን ድጋፎች ለማግኘት ብቸኛው መፍትሔ አረጋውያንን በማኅበር አደራጅቶ ለድጋፍ የሚያስፈልጉ ፕሮግራሞችን ቀርጾ ወደ ሥራ መግባት መሆኑን ተገነዘብኩ፡፡ በዚህም የተነሳ እኔን ጨምሮ ለአረጋውያን መብት የሚቆረቆሩ ሌሎች ግለሰቦች፣ መንግሥታዊና መንግሥታዊ ባልሆኑ ድርጅቶች ድጋፍ የአረጋውያንና ጡረተኞች ብሔራዊ ማኅበር ለመቋቋም በቅቷል፡፡ ሪፖርተር፡- አረጋውያን ዓለም አቀፍ የአረጋውያን ቀንን ማክበራቸው ያስገኘላቸው ጠቀሜታ ምንድን ነው?አቶ ጥላሁን፡- ዓለም አቀፍ የአረጋውያንን ቀን ማክበራቸው መብትና ግዴታቸውን አውቀው በቀሪ ዕድሜያቸው በልማት ግንባታ ላይ አቅማቸውን የመጠነ ተሳትፎ እንዲያደርጉ፣ ተመሳሳይነት ካላቸው የዓለም አቀፍ ማኅበራት ጋር በቀጥታም ሆነ በተዘዋዋሪ መንገድ ትስስር እንዲፈጥሩ፣ ያላቸውን አጋርነት የሚገልጹበትን ሁኔታዎች እንዲያመቻቹ የጎላ አስተዋጽኦ አለው፡፡ ከዚህም ሌላ ለአረጋውያን መብቶች መከበር ከጎናቸው የቆሙ ዓለም አቀፍ ተቋማትና ኅብረቶች እንዳሉም ለመረዳት ያስችላቸዋል፡፡ ሪፖርተር፡- በአገር ውስጥ ለአረጋውያን እየተደረጉ ያሉ አገልግሎቶችን ቢያብራሩልን?አቶ ጥላሁን፡- ብዙ አገልግሎቶች እየተደረጉ ነው፡፡ ለአብነት ያህልም የአረጋውያን የድርጊት መርሐ ግብር ተቀርፆ አግባብ ላላቸው የመንግሥት መሥሪያ ቤቶች እንዲደርስ ተደርጓል፡፡ መርሐ ግብሩ እያንዳንዱ መሥሪያ ቤት በየፕሮግራሙ ውስጥ የአረጋውያንን ጉዳይ እንዲያካትትና ለተግባራዊነቱም ክትትል እንዲያደርግ የሚያስችል ነው፡፡ መርሐ ግብሩ አረጋውንን የሚመለከት እንቅስቃሴ በቅንጅትና በኅብረት እንዲሠራም ያስችላል፡፡ በባህር ዳር የአረጋውያን ማዕከል ከመገንባቱም በላይ አንድ መንገድ በአረጋውያኑ ስም ተሰይሟል፡፡ በቤንሻንጉል ጉሙዝ ክልል ለእርሻ አልግሎትና ለማዕከል ግንባታ የሚውል ወደ 16,000 ሜትር ካሬ ቦታ በነፃ ተሰጥቷል፡፡ አዲስ አበባ ውስጥ በሲኤምሲ አካባቢ ለአረጋውያን ማዕከል ግንባታ የሚውል ከ6000 ሜትር ካሬ በላይ ባዶ መሬት በነፃ ተሰጥቷል፡፡ በዚህም ቦታ ላይ የማዕከሉ ግንባታ በቅርብ ቀን ይጀመራል ብለን እንጠብቃለን፡፡ ሪፖርተር፡- የባህር ዳሩን ማዕከል ለግለሰብ ለመስጠት ጥረት እየተደረገ ነው እየተባለ ይነገራል፡-አቶ ጥላሁን፡- ይፍጨረጨራሉ እንጂ አይሳካላቸውም፡፡ ይህም ሆኖ ግን የማዕከሉን እንቅስቃሴ ለጊዜው ሊያደናቅፉት ይችሉ ይሆናል፡፡ በተረፈ ማዕከሉ የአረጋውያን መገልገያ ሆኖ ይቀራል፡፡ አሁንም እየተገለገሉበት ነው፡፡ ሪፖርተር፡- ‹‹አረጋውያን ተግባራዊ ምላሽ ይሻሉ›› የሚለው ዓለም አቀፍ ፎረም የኢትዮጵያ ተጠሪ እርስዎ ነዎት፡፡ የፎረሙ ዓላማ ምንድነው?አቶ ጥላሁን፡- ዓላማው አረጋውያን ለሚጠየቁት ጥያቄ ሁሉ በሥራ ላይ ሊውል የሚችል ምላሽ ማግኘት እንዳለባቸው የሚያስገነዝብና አረጋውያን መብታቸውን ለማስከበር ሰላማዊ እንቅስቃሴ እንዲያደርጉ የሚያበረታት ፕሮግራም ነው፡፡ ሪፖርተር፡- በእርሶ ላይ ያተኮረ የዕውቅናና የምሥጋና ቀን ተከብሮ እንደነበር አይዘነጋም፡፡ በዚህ ዙሪያ ያለዎትን አስተያየት ቢያጋሩን?አቶ ጥላሁን፡- እኔን የሚመለከት የዕውቅናና የምሥጋና ቀን የተከበረው በጊዮን ሆቴል የስብሰባ አዳራሽ ነው፡፡ ፕሮግራሙን በዋነኛነት ያዘጋጀው የኢትዮጵያ አረጋውያንና ጡረተኛ ብሔራዊ ማኅበር ሲሆን፣ በአረጋውያን ዙሪያ የሚሠራው ኸልዝ ኤጅ ኢንተርናሽናል ተሳትፎ አድርጓል፡፡ በዚህም ፕሮግራም ለማኅበሩ መመሥረትና ተጠናክሮ መቀጠል፣ እንዲሁም ለአረጋውያን መብት መከበር ያደረጉትን ጥረት የሚያንፀባርቁ ንግግርና አስተያየቶች በስፋት ተገልጸዋል፡፡ ከዚህም የዕውቅናና የተሳትፎ ምስክር ወረቀት እንዲሁም ካባ እና ሌሎችንም ሽልማቶች አግኝቻለሁ፡፡ ",,Amharic,ምን እየሰሩ ነው?,
https://www.ethiopianreporter.com/article/18136,‹‹ለከፍተኛ የጤና ምርመራ ውጭ የሚላኩ ናሙናዎችን አገር ውስጥ ለመሥራት እየተንቀሳቀስን ነው›› ወ/ሮ ዘለዓለም ፍሥሐ፣  የአርሾ ሜዲካል ላቦራቶሪ ማኔጂንግ ዳይሬክተር,,http://www.ethiopianreporter.com/sites/default/files/2020-02/mineyeserunew_0.gif,በጋዜጣዉ ሪፓርተር,"በጤና ዘርፉ የተቀላጠፈና ዘመናዊ የሕክምና አገልግሎት ለመስጠት የላቦራቶሪ መገልገያ (ግብዓት) ማሟላት ትልቁን ድርሻ ይይዛል፡፡ የጤና ባለሙያዎች ስለታካሚው በሽታም ሆነ የበሽታው ደረጃ ለማወቅ የላቦራቶሪ ውጤት ማወቅ ይጠበቅባቸዋል፡፡ በዚህ ረገድ የአገሪቱ የጤና ዘርፍ ዋነኛው ችግር ተብለው ከሚጠቀሱት መካከል የላቦራቶሪ ግብዓት አለማሟላት አንዱ ነው፡፡ ችግሩን ለመፍታት መንግሥት የተቻለውን ጥረት ቢያደርግም፣ ሊቀረፍ እንዳልቻለ የዘርፉ ባለሙያዎች በተደጋጋሚ ሲናገሩ ተሰምቷል፡፡ ይህን ችግር ለመቅረፍ የመንግሥትም ሆነ የግል የጤና ተቋማት በራሳቸው መንገድ ለመፍታት ይዳክራሉ፡፡ የግል የጤና አገልግሎት ሰጪ ተቋማት የሜዲካል ላቦራቶሪ አገልግሎት ብቻ በመስጠት በተወሰነ መልኩ ችግሩን ለመቅረፍ ሲሠሩም ይታያል፡፡ እነዚህ ተቋማት የሚሰጡትን አገልግሎት በየጊዜው እየተሻሻለ በመጣው ቴክኖሎጂ ለማገዝ ቢጥሩም፣ አሁንም ድረስ ለሥራቸው እንቅፋት የሆኑ ችግሮች አሉ፡፡ ከግል የሕክምና የላቦራቶሪ ተቋማት መካከል አርሾ ሜዲካል ላቦራቶሪ አንዱ ነው፡፡ የድርጅቱ የሜዲካል ላቦራቶሪ ማኔጂንግ ዳይሬክተር ወ/ሮ ዘለዓለም ፍስሐ ናቸው፡፡ ሔለን ተስፋዬ አነጋግራቸዋለች፡፡ ሪፖርተር፡- ሜዲካል ላቦራቶሪ አገልግሎት በስፋት ለመስጠት አስባችኋል፡፡ ቢያብራሩልኝ? ወ/ሮ ዘለዓለም፡- የላቦራቶሪ አገልግሎት እንደ አገር ትልቅ ችግር ያለበትና መሻሻል የሚጠበቅበት ዘርፍ ነው፡፡ ምክንያቱም የጤና ባለሙያው ለሕመምተኛው መድኃኒት ለማዘዝም ሆነ ሌሎች አገልግሎቶችን ለመስጠት የላቦራቶሪ ውጤት ማወቅ ይጠበቅበታል፡፡ በዚህ ረገድ የተለያዩ የጤና ተቋማት ሙሉ ለሙሉ የተሟላ የላቦራቶሪ ግብዓቶች ላይኖራቸው ስለሚችል እንደ አርሾ ያሉ የላቦራቶሪ አገልግሎት ሰጪ ተቋማት ጉልህ ድርሻ ይኖራቸዋል፡፡ በተለይ ከግል የጤና ተቋማት ጋር በትብብር ስለምንሠራ አገልግሎቱ ከፍተኛ ነው፡፡ በዚህ ረገድ ለረዥም ዓመታት ሥራ ውስጥ የቆየ ድርጅት በመሆኑ፣ በተወሰነ መልኩ ችግሮችን ቀርፈናል ብለን እናምናለን፡፡ የሙሉ ጤና ምርመራ ላይ ነው በስፋት ለመሥራት አስበናል፡፡ ማኅበረሰባችን ስለሙሉ የጤና ምርመራ ያለው ግንዛቤ እጅግ አናሳ በመሆኑና አሁንም በአገሪቱ የላቦራቶሪ መገልገያ ቦታዎች እጥረት ስላለ ክፍተቱን በተወሰነ መልኩ ለመቅረፍ እየሞከርን ነው፡፡ ከዚህ በተጨማሪም ስለሕመሙ ሕመምተኛውም ሆነ ቤተሰቡ ምንም ነገር ሳያውቅ የሚሞት ብዙ ነው፡፡ ይህንን ለመቀነስ ደግሞ የሜዲካል ላቦራቶሪ አገልግሎት በመስጠት ለሁሉም ማኅበረሰብ መድረስ ይጠበቅብናል፡፡ ሰፊው አገልግሎት የሚሰጥበት ሁናቴ ከተመቻቸ ደግሞ በዋጋም ረገድ ቅናሽ ይኖረዋል፡፡ በዚህም አነስተኛ ገቢ ያላቸውን የማኅበረሰብ ክፍሎች ተጠቃሚ ማድረግ ይቻላል፡፡ ከግማሽ የሚበልጠው የማኅበረሰባችን ክፍል ወጣት ነው፡፡ የአመጋገብና የሕይወት ዘይቤ ሊስተካከልለት የሚችለው የጤና ምርመራ ሲያደርግና ምን እንደሚያስፈልገው ሲያውቅ ነው፡፡ የሜዲካል ላቦራቶሪ አገልግሎት መስጠት ለአገሪቱም ሆነ ለማኅበረሰቡ እጅግ ጠቃሚ ነው፡፡ ሪፖርተር፡- አራት ኪሎ ላይ እየተጠናቀቀ ባለው ድርጅታችሁ ምን አዲስ አገልግሎት ይሰጣል?ወ/ሮ ዘለዓለም፡- አራት ኪሎ ላይ እየተገነባ ያለው ባለ አምስት ወለል ሕንፃ 1,000 ካሬ በሜትር ላይ ያረፈ ነው፡፡ የምንሰጣቸው አገልግሎት የሜዲካል ላቦራቶሪን ጨምሮ የኩላሊት እጥበት፣ የክሊኒክ አገልግሎት፣ ጠቅላላ የጤና ምርመራ ነው፡፡ ከአገር ውጭ የሚላኩ ምርመራዎችንም የሚያስቀር ነው፡፡ በተጨማሪም ኤምአርአይ፣ የሴቶች ጤና፣ የካንሰር ምርመራና ሌሎችም አገልግሎቶች በቅደም ተከተል የሚሠሩ ይሆናል፡፡ በዋነኛነት ግን ለከፍተኛ ጤና ምርመራ ወደ ውጭ የሚላኩ ናሙናዎች በአገር ውስጥ ለማስቀረት ትልቅ ሥራ እየተሠራ ይገኛል፡፡ ከዚህም በተጨማሪ አገልግሎት መስጠት ሲጀምር ቪአይፒ ለሚባሉ ደንበኞች አገልግሎት መስጠት አስበናል፡፡ ሪፖርተር፡- ቪአይፒ እነማንን ያጠቃልላል?ወ/ሮ ዘለዓለም፡- ቪአይፒ ለዲፕሎማት፣ ለከፍተኛ የመንግሥት ባለሥልጣናትና ለሌሎችም ልዩ አገልግሎት ለሚፈልጉ የሚሰጥ ነው፡፡ በዚህም የትኛውም አካል የጤና ምርመራ ካስፈለገው ውስጥ ብዙ ወጪ ሳያወጡና ሳይጉላሉ አገልግሎቱን ለመስጠት ከውጭ አገሮች የጤና ተቋማት ጋር በትብብር ለመሥራትም እንቅስቃሴ ላይ ነው፡፡ሪፖርተር፡- አዲስ እየተጠናቀቀ ባለው የአርሾ ሜዲካል ላቦራቶሪ ምን ያህል የሥራ ዕድል ይፈጥራል ተብሎ ይጠበቃል?ወ/ሮ ዘለዓለም፡- አርሾ አሁን ያለው የሰው ኃይል ከ200 በላይ ነው፡፡ በአዲሱ የሥራ ቦታ ላይ ደግሞ አሁን ያለውን እጥፍ ይሆናል ብለን እንጠብቃለን፡፡ በዚህም የሥራ ዕድል ከመፍጠር በተጨማሪም አርሾ ሜዲካል ላቦራቶሪ የረዥም ዓመታት ልምድ ስላለው ለሠራተኞችም የተሻለ ዕውቀትና ልምድ እንዲያገኙ ያደርጋል፡፡ ሪፖርተር፡- በተለይ የግል የጤና ተቋማት ላይ ከሚነሱ ቅሬታዎች አንዱ የዋጋው መወደድ ነው፡፡ አርሾ በዋጋ ረገድ ምን ይመስላል?ወ/ሮ ዘለዓለም፡- አርሾ ሜዲካል ላቦራቶሪ የተጋነነ ዋጋ የሚያስከፍል ድርጅት አይደለም፡፡ ይህም የሆነው ረዥም ዓመታት በመሥራቱና ብዙ የላቦራቶሪ ምርመራ ስለሚያደርግ ነው፡፡ በብዛት ስለሚሠራም ዋጋው የተሻለ ነው፡፡ ነገር ግን የላቦራቶሪ ሥራ ለጥቂት ሰዎች የሚሰጥ አገልግሎት ከሆነ ኪሳራ ነው፡፡ ዋጋ ላይ ትኩረት ከማድረግ በምን መልኩ ማደግ ይሻላል? የሚለው ላይ ትኩረት ቢደረግ ጥሩ ነው፡፡ ይህን ስል ያልተገባ ዋጋ መጠየቅ አለበት ማለቴ አይደለም፡፡ ሪፖርተር፡- በዚህ ሥራ ትልቅ ችግር የሆነባችሁ ምንድነው?ወ/ሮ ዘለዓለም፡- የላቦራቶሪ ግብዓት የሚመጣው ከውጭ ነው፡፡ እኛ በቀጥታ አናስመጣም፡፡ ከአቅራቢዎች ነው የምንገዛው፡፡ እነርሱ ደግሞ የውጭ ምንዛሪ ፈተና እንደሆነባቸው ይናገራሉ፡፡ ለአራት ወራት ያሰብነው ግብዓት በአንድ ወር ሲያልቅ አንዳንድ አገልግሎቶች ይቋረጣሉ፡፡ በዚህም ደንበኞች ይጉላላሉ፡፡ ይህ እንዳይሆን ጤናው ላይ የሚሠሩ ተቋማት ትኩረትና ቅድሚያ ቢሰጥ አገልግሎቱ ሳይቋረጥ መስጠት ይቻላል፡፡ ሪፖርተር፡- በኢትዮጵያ የላቦራቶሪ ጥራትን አስመልክቶ ቅሬታዎች ይሰማሉ፡፡ አርሾ ሜዲካል ላቦራቶሪ የጥራት ችግር ገጥሞት ያውቃል? ሲያጋጥምስ በምን መልኩ ችግሩን ይቀርፋል? ወ/ሮ ዘለዓለም፡- በሜዲካል ላቦራቶሪ፣ በኬሚስትሪ፣ በሔሜቶሎጂ፣ ከኢንዶክሪኖሎጂና በሴኖሎጂ የአይኤስኦ፣ ከኢትዮጵያ አክሬዲቴሽን ጽሕፈት ቤት በዓለም አቀፍ መመዘኛዎች ጥራቱ የተረጋገጠ በመሆኑና ያሉን ዘመናዊ መሣሪያዎች ጊዜውን የጠበቁ በመሆናቸው በጥራት በኩል የሚያሠጋን ነገር የለም፡፡ ላለፉት 47 ዓመታትም ከአምስት በላይ ባሉን ቅርንጫፎች ሳንሰለችና ሳንደክም ማኅበረሰቡን እያገለገልን እንገኛለን፡፡ በተጨማሪም ለረዥም ዓመታት በሥራው ውስጥ ከፍተኛ አስተዋጽኦ እያደረገ የሚገኝ ድርጅት በመሆኑ ስህተት እንዳይኖርና ቢኖርም እንኳን በቀላሉ ችግሩን ለመቅረፍ ጥረት ይደረጋል፡፡ የተሻለና የዘመነ ሥራ በመሥራት ማኅበረሰቡን እያገለገልን ነው፡፡  ",,Amharic,ምን እየሰሩ ነው?,
https://www.ethiopianreporter.com/article/18251,ለአረጋውያን መሠረት የጣሉ አምባሳደር,,http://www.ethiopianreporter.com/sites/default/files/2020-03/amharicI_1.jpg,ታደሰ ገብረማርያም,"አቶ ጥላሁን አበበ የተወለዱትና የመጀመርያ ደረጃ ትምህርታቸውን የተከታተሉት በምሥራቅ ሐረርጌ ዞን በወብራ አውራጃ ልዩ ስሙ ቦረዳ በተባለ አካባቢ ነው፡፡ የከፍተኛ ሁለተኛ ደረጃ ትምህርታቸውን በጅማ የእርሻ ቴክኒክ ትምህርት ቤት ያጠናቀቁ ሲሆን፣ በዓለማያ እርሻ ኮሌጅ (ሐሮማያ ዩኒቨርሲቲ) በእንስሳት ሳይንስ የመጀመርያ ዲግሪ፣ ወደ አሜሪካ አቅንተውም ሜኒሶታ ዩኒቨርሲቲ በእንስሳት ሳይንስና በፐብሊክ ሔልዝ ሁለተኛ ዲግሪ አግኝተዋል፡፡ በሥራ ዓለምም በሐሮማያ ዩኒቨርሲቲ በረዳት ፕሮፌሰርነት ማዕረግ የከብት ፕሮግራም ኃላፊና የዲኑ ረዳት ሆነው አገልግለዋል፡፡ በወባ መቆጣጠሪያ ድርጅት የኦፕሬሽን ዲቪዥን ኃላፊና በስተመጨረሻም የድርጅቱ ዋና ሥራ አስኪያጅ ሆነው አገልግለዋል፡፡ የጤና ሚኒስቴር የቴክኒክ ክፍል ኃላፊና ሚኒስቴሩን በመወከል የመማክርት ሸንጎ አባል ነበሩ፡፡ በቀድሞው ሥርዓት የምዕራብ ጎጃም፣ የምሥራቅ ሸዋና የኢሉአባቦራ ክፍላተ አገር ዋና አስተዳዳሪ ሆነው ሠርተዋል፡፡ በጡረታ በክብር ከተሰናበቱ በኋላ የኢትዮጵያ አረጋውያንና ጡረተኞች ብሔራዊ ማኅበርን ከመሠረቱት አንዱ ከመሆናቸውም በላይ፣ በአሁኑ ጊዜ የማኅበሩ አምባሳደር ናቸው፡፡ ታደሰ ገብረማርያም አነጋግሯቸዋል፡፡ ሪፖርተር፡- የወባ መቆጣጠሪያ ድርጅት ኃላፊ ሆነው ባገለገሉባቸው ዓመታት ውስጥ የወባ ትንኝን ለመቆጣጠር ሲካሄድ የነበረው እንቅስቃሴ አሁን ካለው እንቅስቃሴ ያለውን ልዩነት እንዴት ይገመግሙታል?                         አቶ ጥላሁን፡- ወባና ሌሎች ተላላፊ በሽታዎች በተለያዩ አጋጣሚዎች ቢከሰቱም እየተደጋገፉ ሰውን የሚያጠቁ ናቸው፡፡ ከዚህ አንፃር ሁለቱን በሽታዎች የሚያጠፉ ወይም መቆጣጠር የሚያስችሉ ፕሮግራሞችን ቀርፆና መዋቅር አዘጋጅቶ መንቀሳቀስ በእጅጉ አስፈላጊ ነው፡፡ በዚህም የተነሳ በአሁኑ ጊዜ ያለው እንቅስቃሴ ሁለቱን ፕሮግራሞች አጣምሮና ተገቢውን መዋቅር ዘርግቶ እየሠራ ነው፡፡ መሆንም ያለበት ይህ ዓይነቱ አካሄድ ነው፡፡ በተረፈ እኔ ኃላፊ ሆኜ በሠራሁባቸው ዓመታት የነበረው ፕሮግራም አንድ ብቻ ሲሆን፣ እሱም ወባን በመቆጣጠር ላይ ብቻ ያለመ ነበር፡፡ ተላላፊ በሽታዎችን ዞር ብሎ አያይም፡፡ ሥልጣንም አልነበረውም፡፡ ይህ መሰሉ አካሄድ የትም አያደርስም፡፡ ሆኖም ባለሙያዎቹ እጅግ በጣም ጥሩ የሆነ የሥራ ብቃትና ችሎታ ነበራቸው፡፡ ሙያቸውንም በየወቅቱ በሚሰጣቸው የአቅም ግንባታ ሥልጠና ያዳበሩ ነበሩ፡፡ ሪፖርተር፡- ድርጅቱ ቀደም ባሉት ዓመታት ወባ ማጥፊያ ይባል ነበር፡፡ ነገር ግን የቀድሞ ስሙ ተለውጦ ወባ መቆጣጠሪያ ከተባለ አያሌ ዓመታትን አስቆጥሯል፡፡ ይኼ ለውጥ ለምን አስፈለገ?አቶ ጥላሁን፡- ‹‹ወባ  ማጥፊያ›› የሚለውንም ሆነ ‹‹ወባ መቆጣጠሪያ›› የተባለው ስም ያወጣው የዓለም ጤና ድርጅት ነው፡፡ በመጀመርያ ወባን ከምድረ ገጽ እናጠፋለን ብሎ በስሜት ተነሳሳ፡፡ ስሜት ደግሞ የትም አያደርስም፡፡ ነገር ግን የዓለም ጤና ድርጅት በስሜት ተነሳስቶ ወባን ለማጥፋት ቢጥር አልሳካ አለው፡፡ በስተኋላ ወባን ከጊዜ ብዛት ወደፊት ማጥፋታችን አይቀርም፣ አሁን ግን በመቆጣጠሩ ላይ እናተኩር ብሎ የመጀመርያውን መጠርያ በመተው ‹‹ወባ መቆጣጠሪያ›› የሚል ስያሜ አወጣ፡፡ የዓለም ኅብረተሰብም አዲሱን ስያሜ ተቀበለው፡፡ ቀደም ብሎ የጀመረው አካሄድ እንደማያዋጣው አውቆ የዕርምት ዕርምጃና ማስተካከያ በማድረጉ በበኩሌ አደግፈዋለሁ፡፡ ሪፖርተር፡- ከወባ ትንኝ ንክሻ መከላከል የሚያስችሉ በብዙ ሺሕ የሚቆጠሩ አጎበሮች ለማኅበረሰቡ ታድሏል፡፡ በእርስዎ ኃላፊነት ዘመን አጎበሮች ይሰጡ ነበር?አቶ ጥላሁን፡- አጎበር ብቻውን ወባን ሊከላከል አይችልም፡፡ ከዚህ ሁሉ በፊት ሰው እውቀት ሊኖረው ይገባል፡፡ አለበለዚያ አጎበሩን እንደማንኛውም መጋረጃ ነው የሚያየው፡፡ ከዚህ አኳያ የመከላከሉን ባህል በደንብ ማሳወቅና መድኃኒት ለሚያስፈልጋቸው ደግሞ ተገቢውን መድኃኒት ማቅረብ አማራጭ ሆኖ ተገኝቷል፡፡ በአጠቃላይ የወባ ትንኝ መራቢያ ቦታ ምን እንደሚመስል፣ ትንኙ እንዳይራባ ምን መደረግ እንዳለበት፣ ወባን እንዴት መቆጣጠርና መከላከል እንደሚቻል የሚያስገነዝቡ ተከታታይ ትምህርታዊ ፕሮግራሞች በኤሌክትሮኒክ ሚዲያ (መገናኛ ብዙኃን) በየዕለቱ ይተላለፉ ነበር፡፡ ሪፖርተር፡- በዚህ ዓይነት አካሄድ ምን ያህል ውጤታማ ነበርን ትላላችሁ?አቶ ጥላሁን፡- ውጤታማነቱ ይህን ያህል ነው ብዬ ለመግለጽ ያስቸግረኛል፡፡ ነገር ግን በየስድስት ወራት የወባ ትንኝ ማጥፊያ ዲዲቲ በየቤቱ ሳይቋረጥ ይረጭ እንደነበር፣ ውኃ ያቆሩ ባዶ ቦታዎች ለወባ ትንኝ መራቢያ አመቺ መሆኑን ኅብረተሰቡ በመገንዘቡ ያቆሩ ቦታዎችን እያፈሰሰ ሲያስተካክል እንደነበር አስታውሳለሁ፡፡ በዚህም ሥራ ላይ የአሜሪካ መንግሥት የፋይናንስና የቴክኒክ ዕገዛ ያደርግ ነበር፡፡ ነገር ግን ጎረቤት አገሮች ወባን ካላጠፉ ኢትዮጵያ ብቻዋን የቱንም ያህል ብትደክም ወባን ለማጥፋት ይሳናታል፡፡ ምክንያቱም ከጎረቤት አገሮች ሊዛመት ይችላል፡፡ ሪፖርተር፡- ለአረጋውያንና ጡረተኞች ብሔራዊ ማኅበር የማይናቅ አስተዋጽኦ እንዳደረጉ ይነገራል፡፡ ይህን በጎ ተግባር ለማከናወን ያነሳሳዎት ምንድነው?አቶ ጥላሁን፡- የዓለማያ እርሻ ኮሌጅ (ሐሮማያ ዩኒቨርሲቲ) ተማሪ በነበርኩባቸው ዓመታት በኮሌጁ አካባቢ የሚኖሩ ማኅበረሰቦች ልጆቻቸውን ወደ ትምህርት ቤት አይልኩም ነበር፡፡ ይህም የሆነበት ምክንያት በአካባቢያቸው ምንም ዓይነት ትምህርት ቤት ባለመኖሩ ነበር፡፡ ይህንን ችግር በመገንዘብ ለማኅበረሰቡ ልዩ ልዩ ዓይነት ማኅበራዊ ድጋፎችን ለማበርከት ተነሳሳሁ፡፡ ለተግባራዊነቱም ከአካቢው አዛውንቶች ጋር መነጋገሩንና መመካከሩን ተያያዝኩት፡፡ በምክክሩም ወቅት አረጋውያኑ በአካባቢያቸው ትምህርት ቤት እንዲቋቋምላቸው አጥብቀው ጎተጎቱኝ፡፡ በዚህም የተነሳ የኮሌጁን ተማሪዎች በገንዘብና በጉልበት በማስተባበር በአካባቢው አንድ የመጀመርያ ደረጃ ትምህርት ቤት አቋቋምኩ፡፡ ትምህርት ቤቱም እስካሁን ድረስ አገልግሎት እየሰጠ ነው፡፡ ይህ ዓይነቱ እንቅስቃሴ ደግሞ ከአረጋውያኑ ጋር ያለኝን ግንኙነት በጣም አጠናከረው ቁልፍ ችግሮቻቸውንም በሚገባ እንድገነዘብ መንገድ ከፈተልኝ፡፡ መደገፍ አለባቸው የሚል አስተሳሰብም በውስጤ ሰረፀ፡፡ሪፖርተር፡- አረጋውያኑ ድጋፍ እንዲያገኙ ምን ዓይነት ዘዴ ቀየሱ?አቶ ጥላሁን፡- የአረጋውያን ጉዳይ በውስጤ ያለና ልቀርፈው የማልችለው እምነቴ ነው፡፡ ይህም ሆኖ ግን ለአረጋውያን አልፎ አልፎ እየተደረገ ያለው ድጋፍ በቂ አለመሆኑ ያበሳጨኝ ነበር፡፡ በዚህም የተነሳ አረጋውያን በተናጠልና በአንድ ጊዜ መርዳትና መደገፍ እንደማይቻል ተገነዘብኩ፡፡ ዘለቄታ ያላቸውን ድጋፎች ለማግኘት ብቸኛው መፍትሔ አረጋውያንን በማኅበር አደራጅቶ ለድጋፍ የሚያስፈልጉ ፕሮግራሞችን ቀርጾ ወደ ሥራ መግባት መሆኑን ተገነዘብኩ፡፡ በዚህም የተነሳ እኔን ጨምሮ ለአረጋውያን መብት የሚቆረቆሩ ሌሎች ግለሰቦች፣ መንግሥታዊና መንግሥታዊ ባልሆኑ ድርጅቶች ድጋፍ የአረጋውያንና ጡረተኞች ብሔራዊ ማኅበር ለመቋቋም በቅቷል፡፡ ሪፖርተር፡- አረጋውያን ዓለም አቀፍ የአረጋውያን ቀንን ማክበራቸው ያስገኘላቸው ጠቀሜታ ምንድን ነው?አቶ ጥላሁን፡- ዓለም አቀፍ የአረጋውያንን ቀን ማክበራቸው መብትና ግዴታቸውን አውቀው በቀሪ ዕድሜያቸው በልማት ግንባታ ላይ አቅማቸውን የመጠነ ተሳትፎ እንዲያደርጉ፣ ተመሳሳይነት ካላቸው የዓለም አቀፍ ማኅበራት ጋር በቀጥታም ሆነ በተዘዋዋሪ መንገድ ትስስር እንዲፈጥሩ፣ ያላቸውን አጋርነት የሚገልጹበትን ሁኔታዎች እንዲያመቻቹ የጎላ አስተዋጽኦ አለው፡፡ ከዚህም ሌላ ለአረጋውያን መብቶች መከበር ከጎናቸው የቆሙ ዓለም አቀፍ ተቋማትና ኅብረቶች እንዳሉም ለመረዳት ያስችላቸዋል፡፡ ሪፖርተር፡- በአገር ውስጥ ለአረጋውያን እየተደረጉ ያሉ አገልግሎቶችን ቢያብራሩልን?አቶ ጥላሁን፡- ብዙ አገልግሎቶች እየተደረጉ ነው፡፡ ለአብነት ያህልም የአረጋውያን የድርጊት መርሐ ግብር ተቀርፆ አግባብ ላላቸው የመንግሥት መሥሪያ ቤቶች እንዲደርስ ተደርጓል፡፡ መርሐ ግብሩ እያንዳንዱ መሥሪያ ቤት በየፕሮግራሙ ውስጥ የአረጋውያንን ጉዳይ እንዲያካትትና ለተግባራዊነቱም ክትትል እንዲያደርግ የሚያስችል ነው፡፡ መርሐ ግብሩ አረጋውንን የሚመለከት እንቅስቃሴ በቅንጅትና በኅብረት እንዲሠራም ያስችላል፡፡ በባህር ዳር የአረጋውያን ማዕከል ከመገንባቱም በላይ አንድ መንገድ በአረጋውያኑ ስም ተሰይሟል፡፡ በቤንሻንጉል ጉሙዝ ክልል ለእርሻ አልግሎትና ለማዕከል ግንባታ የሚውል ወደ 16,000 ሜትር ካሬ ቦታ በነፃ ተሰጥቷል፡፡ አዲስ አበባ ውስጥ በሲኤምሲ አካባቢ ለአረጋውያን ማዕከል ግንባታ የሚውል ከ6000 ሜትር ካሬ በላይ ባዶ መሬት በነፃ ተሰጥቷል፡፡ በዚህም ቦታ ላይ የማዕከሉ ግንባታ በቅርብ ቀን ይጀመራል ብለን እንጠብቃለን፡፡ ሪፖርተር፡- የባህር ዳሩን ማዕከል ለግለሰብ ለመስጠት ጥረት እየተደረገ ነው እየተባለ ይነገራል፡-አቶ ጥላሁን፡- ይፍጨረጨራሉ እንጂ አይሳካላቸውም፡፡ ይህም ሆኖ ግን የማዕከሉን እንቅስቃሴ ለጊዜው ሊያደናቅፉት ይችሉ ይሆናል፡፡ በተረፈ ማዕከሉ የአረጋውያን መገልገያ ሆኖ ይቀራል፡፡ አሁንም እየተገለገሉበት ነው፡፡ ሪፖርተር፡- ‹‹አረጋውያን ተግባራዊ ምላሽ ይሻሉ›› የሚለው ዓለም አቀፍ ፎረም የኢትዮጵያ ተጠሪ እርስዎ ነዎት፡፡ የፎረሙ ዓላማ ምንድነው?አቶ ጥላሁን፡- ዓላማው አረጋውያን ለሚጠየቁት ጥያቄ ሁሉ በሥራ ላይ ሊውል የሚችል ምላሽ ማግኘት እንዳለባቸው የሚያስገነዝብና አረጋውያን መብታቸውን ለማስከበር ሰላማዊ እንቅስቃሴ እንዲያደርጉ የሚያበረታት ፕሮግራም ነው፡፡ ሪፖርተር፡- በእርሶ ላይ ያተኮረ የዕውቅናና የምሥጋና ቀን ተከብሮ እንደነበር አይዘነጋም፡፡ በዚህ ዙሪያ ያለዎትን አስተያየት ቢያጋሩን?አቶ ጥላሁን፡- እኔን የሚመለከት የዕውቅናና የምሥጋና ቀን የተከበረው በጊዮን ሆቴል የስብሰባ አዳራሽ ነው፡፡ ፕሮግራሙን በዋነኛነት ያዘጋጀው የኢትዮጵያ አረጋውያንና ጡረተኛ ብሔራዊ ማኅበር ሲሆን፣ በአረጋውያን ዙሪያ የሚሠራው ኸልዝ ኤጅ ኢንተርናሽናል ተሳትፎ አድርጓል፡፡ በዚህም ፕሮግራም ለማኅበሩ መመሥረትና ተጠናክሮ መቀጠል፣ እንዲሁም ለአረጋውያን መብት መከበር ያደረጉትን ጥረት የሚያንፀባርቁ ንግግርና አስተያየቶች በስፋት ተገልጸዋል፡፡ ከዚህም የዕውቅናና የተሳትፎ ምስክር ወረቀት እንዲሁም ካባ እና ሌሎችንም ሽልማቶች አግኝቻለሁ፡፡ ",,Amharic,ምን እየሰሩ ነው?,
https://www.ethiopianreporter.com/index.php/article/18192,‹‹የቅንነት ሐሳብን እኛ ጀመርነው እንጂ ብዙዎች የሚብከነከኑበት ጉዳይ ነው›› አቶ ተፈሪ ሥዩም፣ የቅን ኢትዮጵያ ሥራ አስኪያጅ,,http://www.ethiopianreporter.com/sites/default/files/2020-02/mineyeserunew_1.gif,በጋዜጣዉ ሪፓርተር,"አለመከባበር፣ አለመመቻቻል፣ አለመደናነቅ፣ አለፍ ሲልም ታላቅን አለማክበር በማኅበረሰቡ እየተንሰራፋ መምጣቱ ለብዙዎች አዲስ አይደለም፡፡ ሥነ ምግባር የጎደለው ማኅበረሰብ ለመፈጠሩ መንግሥት ይወቀስ እንጂ ቤት፣ ጎረቤት፣ አካባቢ፣ ትምህርት ቤት የራሳቸው የሆነ አስተዋጽኦ እንዳላቸው ባለሙያዎች ይናገራሉ፡፡ ይህንን ችግር ለመቅረፍ የተለያዩ ርዕሰ ጉዳዮችን በማንሳት ትውልድን በሥነ ምግባር ለመቅረፅ ይጥራሉ፡፡ ቅን ኢትዮጵያ ማኅበር መከባበር፣ ቅን አስተሳሰብና መደናነቅ ባህልና የኑሮ ዘይቤ እንዲሆን ለማድረግ ዝግጅቱን አጠናቆ ወደ ሥራ ለመግባት በሒደት ላይ ነው፡፡ አቶ ተፈሪ ሥዩም የቅን ኢትዮጵያ ሥራ አስኪያጅ ናቸው፡፡ ስለማኅበሩ ዓላማና በማኅበረሰቡ ዘንድ እየተፈጠረ የመጣውን የሥነ ምግባር ጉድለት በምን መልኩ ለመቅረፍ እንደተዘጋጀ ሔለን ተስፋዬ አነጋግራዋለች፡፡  ሪፖርተር፡- ቅን ኢትዮጵያ ማኅበር ከተመሠረተ ዓመታት ቢያስቆጥርም ሥራዎቹ አልተስተዋሉም፡፡ ለምንድነው?አቶ ተፈሪ፡- ቅን ኢትዮጵያ ማኅበር የተመሠረተው ፍትሕ ሚኒስቴር በነበረበት ሰዓት በ2002 ዓ.ም. ነው፡፡ ሲቋቋም አገር በቀል ሆኖ የማኅበረሰቡን አዕምሮ ለማነፅ ነው፡፡  የተመሠረተው በአሜሪካ አትላንታ ጆርጂያ ኑሯቸውን ባደረጉት ዶ/ር ቶሎሳ ጉዲና ሐሳብ አመንጪነት ነው፡፡ በዓመት አንድ ጊዜ በጎና ጥሩ የሠራውን ለማመስገን፣ ጎበዝ ሰዎች የማድነቅ ቀን ቢሰየም በሚል ሐሳብ የተመሠረተ ነው፡፡ በዕውቀት የተደገፈ እንዲሆን በአዲስ አበባ ዩኒቨርሲቲ ቅን ማለት ምን ማለት እንደሆነ? በሰባት የዩኒቨርሲቲ ፕሮፌሰሮች ጥናት ተደርጎበት፣ ከዚያ በኋላ ትክክለኛ ትርጉም እንዲያገኝ ጥናታዊ ጽሑፍ ቀርቧል፡፡ ቅንነትን በተለየ መንገድ ለማሳየትና ለማንፀባረቅ በአፍሪካ ኅብረት፣ በሸራተን አዲስ፣ በሒልተን አዲስ አበባ በተለያዩ ጊዜያት ስብሰባ ተደርጓል፡፡ ሰዎች እንዲረዱትና እንዲያውቁት ለማስረዳትና ግንዛቤ ለማስጨበጥ ተጥሯል፡፡ የጥናቱ ማጠቃለያ ተሠርቶ በሦስት ዋና ዋና ጉዳዮች ላይ ቅን ኢትዮጵያ፣ ቅን አስተሳሰብ፣ የመከባበርና የመደናነቅ ተብሎ በሦስቱ ዋና ዋና ሐሳቦች ላይ መሥራት ተጀመረ፡፡ በጥናቱ የተለያዩ ፕሮፌሰሮች ነበሩ፡፡ ኅብረተሰብ ሳይንስና ሌሎች የትምህርት ዓይነቶች የሚያጠኑ ሰዎች ባህላችን ምን እንደሚመስል፣ ከዚህ በፊት ምን እንደነበር፣ አሁን ወዴት እየሄድን እንደሆነ የሚያሳይና ሕፃናትን፣ ሠራተኞችን፣ አሠሪዎችንና የተለያዩ የማኅበረሰብ ክፍሎችን ያማከለ ነበር፡፡ ሪፖርተር፡- ቅን ያልሆነ አለ? ቅን ኢትዮጵያ ምን ማለት ነው?አቶ ተፈሪ፡- ቅን አለ ወይም የለም ለማለት የራሱ ጥናት ወይም ስምምነት ያስፈልጋል፡፡ ለምሳሌ በቤት ውስጥ ስንኖር ከቤት ሠራተኞች ጋር ያለን ግንኙነት ምን ይመስላል? በአሠሪና በሠራተኛ መካከልስ? በአገር እንዲሁም ትምህርት ቤት ደረጃ የሚታየው አለመግባባት ከቅንነት ጉድለትና ካለመከባበር የመጣ ነው፡፡ ይህ የመጣው አንድ ሰው ሌላውን ሰው እንደ ራሱ ካለመውደዱ ነው፡፡ ይህ አሳስቦንና ያገባናል ብለን ነው ወደ ሥራ የገባነው፡፡ሪፖርተር፡- ድምፃችሁ ለምን ጠፋ? አቶ ተፈሪ፡- ቅን ኢትዮጵያ ከተመሠረተ በኋላ ጥናቶች አስጠንተን ቦርድ አቋቋምን፡፡ ሁሉም ነገር በዕውቀት የተደገፈ እንዲሆን የተለዩ አማራጮች ስንፈልግም ቆይተናል፡፡ በኋላ የተመሠረትንበት ፈቃድ ጠፋ፡፡ መሥራት የሚቻለው ደግሞ በየዓመቱ ፈቃድ እየታደሰ ነው፡፡ ፈቃዳችን ደግሞ ስለጠፋ ማስኬዱን አልቻልንም፡፡ እያንዳንዱን ነገር ለመሥራት የባንክ አካውንት ለመክፈትና ለማሰባሰብ ፈቃድ ያስፈልጋል፡፡ ሕጋዊ ፈቃዱ ሲጠፋ በድጋሚ ለማግኘት ወደ መንግሥት ማቅናታችን አልቀረም፡፡ ሒደቱ ከሚጠበቀውና ከሚገመተው በላይ ጊዜ ወሰደ፡፡ ያው እዚያም የቅንነት ችግር ነበር፡፡ ማኅበሩን በድጋሚ በእግሩ ለማቆም እኔ ብቻ ሦስት ዓመት የመንግሥት ኮሪደር ላይ ቆሜያለው፡፡ በዚህ ምክንያት ነው የጠፋነው፡፡  ሪፖርተር፡- ለምንድነው በመንግሥት ደረጃ በድጋሚ ፈቃድ ማግኘት ያልቻላችሁት?አቶ ተፈሪ፡- ብዙ ጊዜ መንግሥታዊ ያልሆነ ድርጅቶች ሲቋቋሙ የሚሠሩበት ሐሳብ ሴቶች፣ ሕፃናትና ሌሎችም ነገሮች ላይ ትኩረት ያደርጋሉ፡፡ ቅን ኢትዮጵያ ማኅበር ግን አዕምሮ፣ አስተሳሰብ፣ አካሄድና አነጋገር ሥርዓት ላይ ስለሚሠራ ምን ማለት ነው? የሚል ጥያቄ ነበራቸው፡፡ በሰዎች አስተሳሰብ ላይ መሥራት ምን ማለት ነው? የሚሉ ጥያቄዎች ይነሱብን ነበር፡፡ በጊዜው ለነበሩ ሰዎች አልተዋጠላቸውም ነበር፡፡ ስንሰባሰብ የመሰብሰብያ ፈቃድ የላችሁም፣ የገቢ ማሰባሰቢ ሲደረግ እንዲሁ ስለተባልን ነው የጠፋነው፡፡ ሪፖርተር፡- የማኅበሩ አባላት እነማን ናቸው?አቶ ተፈሪ፡- ቅን ኢትዮጵያ ዘር የለውም፡፡ ኢትዮጵያዊ መሆን ብቻ በቂ ነው፡፡ ከሃይማኖት ዕሳቤ ውጪ ነው፡፡ የፆታ ልዩነት አያደርግም፡፡ ከሃይማኖት አስተሳሰብ ውጪ ይሁን እንጂ፣ የኢትዮጵያ ኦርቶዶክስ ተዋሕዶ ቤተ ክርስቲያን፣ የኢትዮጵያ እስልምና ጉዳዮች ጠቅላይ ምክር ቤት፣ የኢትዮጵያ ካቶሊካዊት ቤተ ክርስቲያንና የወንጌላውያን አብያተ ክርስቲያን ተወካዮች ባሉበት ጥናታዊ ጽሑፍ ቀርቧል፡፡ በዚያ ላይ ሁሉም በጉዳዩ ባለቤት ነን ብለው የራሳቸውን ጥናታዊ ጽሑፍ አቅርበው ምክክር ተደርጎ ነበር፡፡ ነገር ግን ገፍተን አልሄድንበትም፡፡ ምክንያቱም ማኅበሩ ሕጋዊ ውክልና እንዲኖረው ለማድረግ በጣም ውጣ ውረድ ነበረው፡፡ አንድ ዓመትና ከዚያ በላይ ከሆነ ፈቃድ ይሰረዛል፡፡ እኛ የሄድነው በሦስተኛው ዓመት ነው፡፡ በተለያዩ ምክንያቶች ፈንድ አልነበረንም፣ ደረሰኝ አልነበረንም፡፡ ቢሮ አልተደራጀም፡፡ በዚህ የተነሳ ከሦስተኛው ዓመት በኋላ ስንሄድ ተሰርዟል ተባልን፡፡ ሪፖርተር፡- በዚህ ሁለትና ሦስት ዓመታት ውስጥ በአገሪቱ የተከሰቱ ችግሮች አሉ፡፡ የሰው ልጅ ሞቶም ቆሞም ክብሩ ሲዋረድ ዓይተናል፡፡ ቅን ኢትዮጵያ መከባበር ላይ ምን ለመሥራት አቅዷል?አቶ ተፈሪ፡- የረዥምና የአጭር ጊዜ ዕቅድ ይዘን እየሠራን ነው፡፡ ዋና ዓላማችንም እርስ በርስ የሚከባበር፣ የሚደናነቅና ቅን አስተሳሰብ ያለው ማኅበረሰብ መፍጠር ነው፡፡ ይህ በእኛ ማኅበር ሥራ ብቻ ሊመጣ ስለማይችል ከትንሽ ጀምሮ እስከ አዋቂ ድረስ በዚህ መሳተፍና ያገባኛል ብሎ መሥራት ይጠበቅበታል፡፡ በእኛ በኩል የኢትዮጵያ የኪነ ጥበብ ባለሙያዎች፣ ጋዜጠኞች፣ ዘፋኞች፣ የቴአትር ባለሙያዎች፣ ሠዓሊዎች፣ ቀራፂና ሌሎችንም ባለሙያዎች ስለቅን ኢትዮጵያ የሚረዱበት መንገድ ከፍተናል፡፡ ለምን ከተባለ ባለሙያዎቹን በመጠቀም ከማኅበረሰቡ አፍና አዕምሮም ቅን አሳቢነት እንዳይጠፋ ማድረግ ስለሚቻል ነው፡፡ በሙዚቃ፣ በሥዕል፣ በቴአትር፣ በፊልምና በሌሎችም መከባበርን፣ መደናነቅንና ቅን አስተሳሰብን ማስረፅ ስለሚቻል በመጀመርያ እነዚህን ግንዛቤ አስጨብጠናል፡፡ በቀጣይ ሬዲዮና ቴሌቪዥን በመጠቀም ኅብረተሰቡን የተሻለ ግንዛቤ ለማስጨበጥ ነው፡፡ ከማኅበረሰቡ አሥር በመቶ ጥሩ ሐሳብ ያለው፣ አሥር በመቶ ደግሞ አሉታዊ አስተሳሰብ ያለውና 90 በመቶ ደግሞ ዝም የሚል ነው፡፡ መጥፎና የማይገባ ሐሳብና ድርጊት ያላቸው ጥቂቶች በመሆናቸው በበጎዎቹ ይዋጣሉ፡፡ በአብዛኛውን ሕዝብ ለጥሩ ነገር በማነሳሳት ለውጥ ማምጣት እንዲቻል ማድረግ ነው ቀጣይ ሥራችንና ዓላማችን ነው፡፡  ሪፖርተር፡- ምን ያህል አባላት አሏችሁ? የፈንድ ችግርንስ በምን ፈታችሁት?አቶ ተፈሪ፡- 1,300 በላይ ተመዝግበዋል፡፡ 32 የጠቅላላ ጉባዔና ስድስት የቦርድ አባላት አሉ፡፡ በቅርቡ በሸራተን አዲስ የገቢ ማሰባሰቢያ አድርገናል፡፡ አሁን የምንቀሳቀሰው በእሱ ነው፡፡ ከአንድ ወር በኋላ መነሻውን በመስቀል አደባባይ ያደረገ የእግር ጉዞ ይኖራል፡፡ የተለያዩ የኅብረተሰብ ክፍሎች ተሳታፊ ይሆናሉ፡፡ እኛ ለሁሉም የአዲስ አበባ ነዋሪ ጥሪ እናደርጋን፡፡ በዚያ ላይ ቅንነትን የሚደግፍ በሙሉ እንዲሳተፍ ተጋብዟል፡፡ ሪፖርተር፡- እስካሁን ሥራችሁን የሠራችሁት አዲስ አበባ ውስጥ ብቻ ነው፡፡ ክልሎች ላይ ለመሥራት አላሰባችሁም?አቶ ተፈሪ፡- በአጭር ጊዜ ውስጥ በኦሮሚያ፣ በአማራ፣ በትግራይና በሌሎች ክልሎች ላይ እንቅስቃሴ እንጀምራለን፡፡ ሪፖርተር፡- አሁን ያሏችሁ አባላት ማኅበሩ በመኖሩና በመሳተፋቸው ያላቸው ግንዛቤ ምን ይመስላል?አቶ ተፈሪ፡- ገና ስሙን ሲሰሙ የሚደሰቱ ብዙዎች ናቸው፡፡ እኛ ሐሳቡን ጀመርነው እንጂ ብዙዎች የሚብከነከኑበት ጉዳይ እንደሆነ ለመገንዘብ ችለናል፡፡ በተጨማሪም አባል የሆኑት ብቻ ሳይሆኑ ሌሎችም ስለማኅበሩ የሰሙ ሰዎች ምን እናግዛችሁ፣ ምን እንናድርግ እያሉን ነው፡፡ ቅን ኢትዮጵያ ማኅበር የትውልዱን አዕምሮ በበጎ ሥነ ምግባር ከመግራት ባለፈ አሁን ያለውንም ለማረም ከምንጊዜውም በላይ ለመሥራት እየጣረ ይገኛል፡፡ ለዚህም በየወሩ የተለያዩ መርሐ ግብሮች ያዘጋጃል፡፡ ",,Amharic,ምን እየሰሩ ነው?,
https://www.ethiopianreporter.com/index.php/article/18042,‹‹በጣና ላይ የተከሰተው የእምቦጭ አረም ለዓሣ አስጋሪው ብቻ ሳይሆን ለዓባይ ተፋሰስ አገሮችም አስጊ ነው›› አቶ ጥላሁን አየለ፣ የጣና ሐይቅ ቁጥር አንድ ዓሣ አስጋሪዎች ሁለገብ ኅብረት ሥራ ማኅበር ሊቀመንበር,,http://www.ethiopianreporter.com/sites/default/files/2020-02/amharic-I.jpgii%20%285%29.jpg,ምሕረት ሞገስ,"የጣና ሐይቅ ዓሣ አስጋሪዎች ኅብረት ሥራ ማኅበር ከተመሠረተ ከ30 ዓመታት በላይ አስቆጥሯል፡፡ ማኅበሩ ቁጥር አንድና ሁለት ቅርንጫፎች አሉት፡፡ በባህር ዳር ከተማ አስተዳደር፣ በምዕራብ ጎጃም ዞን፣ በባህር ዳር ዙሪያ ወረዳ፣ በደቡብ ጎንደር ዞን ደራ ወረዳ፣ ፎገራ ወረዳና ሊቦ ከምከም ወረዳ የሚገኙ ዓሣ አስጋሪዎችም ተደራጅተው በኅብረት ሥራ ማኅበሩ ሥር ይተዳደራሉ፡፡ በሰሜን ጎንደር፣ ደቡብ ጎንደርን፣ ምዕራብ ጎጃምን፣ አዊ መስተዳድር ዞንና የባህር ዳር ከተማን የሚያዋስነውና 3,600 ስኩዌር ኪሎ ሜትር የሚሸፍነው ጣና ሐይቅ ለዓሣ አስጋሪዎቹ የኑሮ መሠረት ነው፡፡ ጣና ሐይቅ ቁጥር አንድ ዓሣ አስጋሪዎች ሁለገብ ኅብረት ሥራ ማኅበር በባህር ዳር ከተማ ሲገኝ ቁጥር ሁለት በጎርጎራ ይገኛል፡፡ የእምቦጭ አረም ሐይቁ ላይ ባሳደረው ሥጋት ሳቢያ ዓሣ አስጋሪዎቹም ፈተና ገብተዋል፡፡ አቶ ጥላሁን አየለ የጣና ሐይቅ ቁጥር አንድ ዓሣ አስጋሪዎች ሁለገብ ኅብረት ሥራ ማኅበር ሊቀመንበር ናቸው፡፡ ምሕረት ሞገስ አነጋግራቸዋለች፡፡  ሪፖርተር፡- የጣና ሐይቅ ዓሣ አስጋሪዎች ማኅበር ከተመሠረተ ከ30 ዓመታት በላይ አስቆጥሯል፡፡ አመሠራረቱ እንዴት ነበር?አቶ ጥላሁን፡- የጣና ሐይቅ ዓሣ አስጋሪዎች ማኅበር የተመሠረተው በ1977 ዓ.ም. ነው፡፡ አመሠራረቱ በመሀል አገር ሐይቆች የዓሣ ሀብት ልማት ፕሮጀክት በሚል በኢትዮጵያ ኦርቶዶክስ ተዋህዶ ቤተ ክርስቲያን፣ በግብርና ሚኒስቴርና በኔዘርላንድ መንግሥት ዕርዳታ ድርጅት ትብብር ነው፡፡ የተመሠረተው ዓሣ ማስገር ላይ ለተሰማሩ ነዋሪዎች ሥልጠና በመስጠት ነበር፡፡ ከ1977 ዓ.ም. እስከ 1987 ዓ.ም. ድረስ በፕሮጀክት ታቅፎ ይሠራ የነበረው ሥልጠናና ሌሎችም ሥራዎች ፕሮጀክቱ ቆይታው በመጠናቀቁ፣ በኅብረት ሥራ አዋጅ መሠረት የጣና ሐይቅ ቁጥር አንድ ኅብረት ሥራ ማኅበር ተመሠረተ፡፡ ከዚህ ቀደም ዓሣ አስጋሪዎች በፕሮጀክቱ ታቅፈው የነበሩ 63 ወንድ እና 22 ሴቶች በአጠቅላይ 85 ዓሣ አስጋሪዎች ሠልጥነዋል፡፡ ፕሮጀክቱ አምስት የናፍጣ ጀልባ፣ ሦስት የማስጎብኛ ጀልባ፣ የመረብ ሥራ ማሠልጠኛ ሼድ፣ የሻይ ክበብና መዝናኛ፣ የጀልባ መሥሪያ ወርክሾፕና 871,399.05 ብር ካፒታል ላሠለጠናቸው ዓሣ አስጋሪዎች አስረክቦ ነው የወጣው፡፡ ቁጥር አንድ ባህር ዳር ቁጥር ሁለት ጎርጎራ አድርገን ከ18 ዓመት በላይ ያሉና የዓሣ ማስገር ልምድ ያላቸው ሆነን ተደራጅተን እየሠራን ነው፡፡ ሪፖርተር፡- በወቅቱ ምን ያህል ሆናችሁ ነው ሥራውን የጀመራችሁት?አቶ ጥላሁን፡- 20 ሴቶች እና 60 ወንዶች በአጠቃላይ 80 ሆነን ነበር የጀመርነው፡፡ ዛሬ 200 ደርሰናል፡፡ የሴቶች ቁጥር ግን ያው 20 ነው፡፡  ሪፖርተር፡- የሴቶች ቁጥር ያነሰው ለምንድነው? አቶ ጥላሁን፡- ሴቶችን ወደ ሐይቅ መላክ ይከብዳል፡፡ በመሆኑም ሴቶች መረብ ሥራና የዓሣ መቸርቸሪያ ሱቅ ውስጥ ይሠራሉ፡፡ የዓሣ ማስገር ሥራ ለሴቶች ይከብዳል፡፡ በአብዛኛው በጨለማ ስለሚሠራም፣ መረብ መጣሉም ከባድ ስለሆነ ይህንን ወንዶች ይሠራሉ፡፡ አባላቱ የዓሣ ማስገሪያ ጀልባዎችን በማፈራረቅ ይሠራሉ፡፡ ኑሮን ከማሻሻል አንጻር ሥራው በፊት ላይ ጥሩ ነበር፡፡ አሁን ግን ገቢያችን ቀንሷል፡፡ ሪፖርተር፡- ገቢያችሁ የቀነሰው ከዓሣ ምርት ማነስ ነው? ወይስ ገበያ ከማጣት?አቶ ጥላሁን፡- በ1977 ሲመሠረት ቤተሰቦቼ ዓሣ አስጋሪ ነበሩ፡፡ እኔ ልጅ ነበርኩ፡፡ ሆኖም በ1977 ሲመሠረት ፕሮጀክት ሆኖ በመንግሥት፣ በዕርዳታ አድራጊዎችም ይደገፍ ስለነበር ጥሩ ነበር፡፡ ዓሣውንም መንግሥት ይረከበው ነበር፣ ተረካቢዎችም ያቀርብ ነበር፡፡ ከ1987 ዓ.ም. በኋላ በኅብረት ሥራ ማኅበር ተቋቁሞ በራሱ ቦርድ ሲመራ፣ ምርቱ እያለ ተቀባይ አጣን፡፡ ተመጋቢውም ይህን ያህል ነው፡፡ እስከ 1999 ዓ.ም. ድረስ አዲስ አበባ እንኳን ልከን አናውቅም ነበር፡፡ ከ1987 ዓ.ም. እስከ 1999 ዓ.ም. ሐይቁ ላይ ዓሣው እያለ ገበያ በማጣት እንቸገር ነበር፡፡ ከ1999 ዓ.ም. በኋላ አዲስ አበባ ላይ ተረካቢ አግኝተን ምርት መላክ ስንጀምር፣ የዓሣ ምርት እየቀነሰ መጣ፡፡ ሪፖርተር፡- ምርቱ የቀነሰው ለምንድነው?አቶ ጥላሁን፡- ሐይቁ ላይ ሃይ ባይ የለም፡፡ ሕገወጥ የማስገሪያ መሣሪያዎች ሐይቁ ላይ ይጣላሉ፡፡ ከኅብረት ሥራ ማኅበሩ ውጪ የሆኑ ቢኖሩም አይጠይቁም፡፡ የዓሣ ማስገሪያው በሕገወጥ መንገድ እየገባና ሐይቁ ላይ ዓሣ ለማስገር እየተጣለ የሚጠይቅ አካል የለም፡፡ የግብርናና የእንስሳት ሀብት ኤጀንሲውም አይጠይቅም፡፡ በሕገወጥ መንገድ የሚገባው መረብ የወንጠፍ ስፋቱ ጠባብ ስለሆነ የደረሰውንም ያልደረሰውንም ዓሣ ያወጣል፡፡ ለምግብ የደረሱም ያልደረሱም ዓሣዎች በሕገወጥ መንገድ ወደ ሱዳን ይላካሉ፡፡ በጨው ታጅለው ደርቀው የሚላኩ ዓሣዎች ለጤና ጉዳት ከማስከተል ባለፈም ለአገር ኪሣራ ነው፡፡ ከሐይቁ ላይ የዓሣ ምርት እንዲመናመንም ምክንያት ሆኗል፡፡ ሪፖርተር፡- ይህንን አስመልክቶ ለክልሉ ግብርና ቢሮ ያቀረባችሁት አቤቱታ የለም?አቶ ጥላሁን፡- ለሚመለከተው ዘርፍ እናቀርባለን፡፡ ለፍትህ አካላት፣ ለፖሊስ ሕገወጥ መረቡን ይዘን እናመለክታለን፡፡ ሕገወጡንና ሕጋዊውን ማስገሪያ ለይቶ የማወቅ ክፍተት አለ፡፡ በዚህም የፍትህ፣ የጉምሩክና የሚመለከታቸውን አካላት ጠርተን ወሮታ ከተማ ላይ ውይይት አድርገናል፡፡ የሚሰማን ግን አላገኘንም፡፡ ከዚሁ ጎን ለጎን የገበያ ትስስር ላይ ችግር የለም፡፡ የገበያ ትስስር አቅም ይጠይቃል፡፡ በመሆኑም አቅማችን እያደገ፣ ካፒትላችን እየጨመረ ሲሄድ ደረጃቸውን የጠበቁ ሁት ማቀዝቀዣ ኮንቴነሮችና ጄኔሬተሮች ገዝተናል፡፡ ሆኖም ችግሮች አሉ፡፡ ሐይቁ በአግባቡ መያዝ አለበት፡፡ የሚመለከተው አካል ሐይቁ ላይ ቁጥጥር ሊያደርግ ይገባል፡፡ መጀመርያ ላይ ምርት እያለ ገበያ ማጣት ነበር፡፡ አሁን ደግሞ ምርት የለም ገበያ አለ፡፡ ሕገወጥ አስጋሪና ሕገወጥ ነጋዴ አለ፡፡ ዓሣ በትንሽ ነገር የሚበከልና የሚበላሽ ቢሆንም መሬት ላይ ሲበለት ይታያል፡፡ በጨው ተለውሶ ይሄዳል፡፡ ማኅበራችን ዓሣ የሚያሰግረው፣ የሚያጥበውና የሚበልተው ደረጃውን በጠበቀ መልኩ ነው፡፡ ንጽሕናውን ጠብቀን መሥራታችን የራሱ ወጪ አለው፡፡ ነገር ግን ምንም የንጽሕና ፋሲሊቲ ሳያሟሉ በሕገወጥ የሚያሰግሩም ከእኛ ጋር ይወዳደራሉ፡፡ ዋጋ ይቀንሳሉ፡፡ ይህም አባላት የሚሠሩትን ያህል ገቢ እንዳያገኙ አድርጓል፡፡ ሪፖርተር፡- ማኅበሩ ምን ዓይነት የዓሣ ዝርያዎችን ያመርታል? ካፒታላችሁስ?አቶ ጥላሁን፡- ማኅበሩ ቀረሶ፣ ነጭና ቀይ (አንባዛ) ዓሣዎችን ያመርታል፡፡ ጠቅላላ ካፒታላችን 13,518,682.48 ብር ነው፡፡ ከሐይቁ በዓመት እስከ 1,500 ኩንታል ዓሣ ማምረት ይቻላል፡፡ ማኅበሩ በዓመት እስከ አራት ሺሕ ኩንታል ዓሣ ነው የሚያመርተው፡፡ ሪፖርተር፡- የእምቦጭ አረምስ በዓሣ ምርቱ ላይ ተፅዕኖ አልፈጠረም?አቶ ጥላሁን፡- ተፅዕኖ ብቻ ሳይሆን አስግቶናል፡፡ ዓሣ ምናልባት የሚመለከተው አካል ቢሠራና ለተወሰነ ጊዜ የማስገር ዕረፍት ቢሰጥ መልሶ ያገግማል፡፡ አንድ ዓሣ ከሺሕ በላይ እንቁላል ትጥላለች፡፡ ዓሣ አስጋሪውን በተለያየ ነገር ደጉመን ሐይቁን ለአንድ ዓመት ብንዘጋ የዓሣ ሀብቱን መመለስ ይቻላል፡፡ የእምቦጭ አረም ለዓሣ አስጋሪው ብቻ ሳይሆን እንደ አገር ለኢትዮጵያ፣ ሱዳንም ሆነ ግብፅ ለሌሎቹም ዓባይ ተፋሰስ አገሮች አስጊ ነው፡፡ አገሮች በዚህ ላይ ቢሠሩ ጥሩ ነው፡፡ እምቦጭ አረም የዓሣ ጣዕሙን ሁሉ ቀይሯል፡፡ ዓሣው ከዚህ ቀደም ከነበረው ጣዕም ተቀይሮ አፈር አፈር ማለት ጀምሯል፡፡ ሀብቱንም እያጠፋው ነው፡፡ ሪፖርተር፡- የዓሣ አስጋሪ ቤተሰብ እንደመሆንዎ ጣና ሐይቅን በደንብ ያውቁታል፡፡ እምቦጭ አረምንስ ያውቁታል?አቶ ጥላሁን፡- ከሕፃንነቴ ጀምሮ ጣና ዳር ዋኝቼ ነው ያደግኩት፡፡ እምቦጭ የሚባል ዓይቼ አላውቅም፡፡ በ2006 ዓ.ም. ላይ በባህር ዳር ዩኒቨርሲቲ ተመራማሪ አያሌው ወንዴ (ዶ/ር) አረሙ መኖሩን ነገሩን፡፡ ጣና በእምቦጭ እንደተያዘና ይህ ለሐይቁ አደጋ መሆኑን፣ ማኅበራችንን አወያይተውን ነገሩን፡፡ ‹ከሐይቁ ጋር ትተዋወቃላችሁ፣ ጀልባ አላችሁ፣ ሐይቁ ላይ የመሥራት ልምድ አላችሁ ስለሆነም እምቦጭን ማረም አለባችሁ› አሉን፡፡ መጀመርያ የተከሰተው በሰሜን ጎንደር ደንቢያ አካባቢ ነበር፡፡ እኛም እሺ አልን፡፡ የአካባቢ ጥበቃ ሰዎች መጥተው ሰሜን ጎንደር ጉዞ አደረግን፡፡ ስንደርስ ውኃው ላይ ትንሽ ቅጠል ተንጣሎ ይታያል፡፡ መሬት የያዘ አይመስልም፡፡ ይንሳፈፋል፡፡ ጀልባ ይዘን ቅጠሉን ለማንሳት ስንሞክር የሚነሳ ዓይነት አአይደለም፡፡ ከፍተኛ ውኃ ተሸክሟል፡፡ ስሮቹ እንደ ትቦ ውኃ ተሸክመዋል፡፡ ከፎገራ ወረዳ እስከ ደንቢያ የዘመቻ ሥራ አድርገን አረሙ ተወገደ፡፡ ሁለት ሰዎች ግን ሕይወታቸውን አጥተዋል፡፡ ኅብረተሰቡ የእባብ መንጋን ተቋቁሞ አርሟል፡፡ በዚህ ሥራ ማኅበራችን የወርቅ ዋንጫ ተሸልሟል፡፡ ሙሉ አባላት አሳትፈን ነበር የሠራነው፡፡ 2006 ዓ.ም. ቆላ ድባ ላይ የዘመቻ መዝጊያ ስብሰባ ሲደረግም፣ እምቦጭ አረም ጠፋ ተብሎ ተነግሯል፡፡ ከዚህ በኋላ ቅኝት የምናደርግ ቢሆንም ደቡብ ጎንደር ድረስ ስለማንዘልቅ ከዛ ተነስቶ ባህር ዳር ሲደርስ ነው ያየነው፡፡ ከሐይቁ አረሙን ለማጥፋት ማሽን ይባላል፣ የሰው ኃይል ይባላል የእምቦጭ አረም ሲቀንስ ግን አላየነውም፡፡ ሪፖርተር፡- የምታዩትን በየጊዜ ለሚመለከተው አትናገሩም?አቶ ጥላሁን፡- በመገናኛ ብዙኃን ይህን ያህል ፐርሰንት የእምቦጭ አረም ተወገደ ሲባል ስሰማ ይገርመኛል፡፡ ትክክለኛውን መረጃ ከታች ከዓሣ አስጋሪዎች ማግኘት ይቻላል፡፡ ለበላይ ኃላፊዎች የሚደርሰው መረጃ ክፍተት ያለበት ይመስለኛል፡፡ ጣና ሐይቅ የዓሣ አስጋሪዎች ብቻ ሳይሆን የሁሉም ኢትዮጵያዊ ሀብት ነው፡፡ የተሳሳተ መረጃ በመስጠት ሐይቁ እንዳይባክን እፈራለሁ አሁን ላይ እምቦጭ ላይ ብቻ የሚሠራ ኤጀንሲ ስለተቋቋመ ችግሩ ይቀረፋል ብዬ አምናለሁ፡፡ አካባቢ ጥበቃም ሆኑ ሌሎች የመንግሥት አካላት ችግሩን ለመቅረፍ ቢረባረቡ መልካም ነው፡፡",,Amharic,ምን እየሰሩ ነው?,
https://www.ethiopianreporter.com/index.php/article/18256,በዓድዋ ድል የተስተጋባው የአንድነት ጥሪ,,http://www.ethiopianreporter.com/sites/default/files/2020-03/amharicI_2.jpg,ነአምን አሸናፊ,የአንድነትና በጋራ የመሠለፍን ከፍተኛ ጠቀሜታን የሚያስረዳው ታላቁ የጥቁር ሕዝቦች የዓድዋ ድል በዓል 124ኛ ዓመት በዓል፣ ሰኞ የካቲት 23 ቀን 2012 ዓ.ም. በተለያዩ የአገሪቱ ክፍሎች በደማቅ ሁኔታ ተከብሯል፡፡ድሉን በየዓመቱ ከመዘከር ባለፈ በወቅቱ የነበረውን የኢትዮጵያውያን አንድነት፣ ኅብረትና ፅናት አሁን ላለው ትውልድ ልቦና ውስጥ እንዲሰርፅ፣ በአገሪቱ ለገጠሙ በርካታ ውስጣዊ የማንነት ችግሮችና ቀውሶች መፍትሔ የማበጅለት የመነሻ መሠረት ሊሆን እንደሚገባው የሚገልጹ በርካቶች ናቸው፡፡የዓድዋ ድል ከኢትዮጵያውያን አልፎ የመላው ጥቁር ሕዝብና የመላው ዓለም ጭቁን ሕዝቦች የይቻላል መንፈስን እንዲላበሱ፣ ወራሪንና እብሪተኛን፣ እንዲሁም ትምክህተኛ የሆነ ማንኛውም ኃይልን በአንድነት በመቆም ማሸነፍና ማንበርከክ እንደሚቻል ያስተማረ ታሪካዊ ድል መሆኑን የሚያብራሩ በርካታ መጻሕፍት በአገር ውስጥም በውጭ አገር ጸሐፊዎች ተጽፈዋል፡፡በተለይ ድሉ በጭቆናና በመከራ ሥር ይኖሩ ለነበሩ በርካታ ጥቁሮች የመነሳሳትና የእምቢ ባይነት ተምሳሌት ሆኖ በማገልገሉ፣ በነጮችና በጥቁሮች መካከል የነበረውን የተዛነፈ የማንነት ልዩነት በአንድነት ማስተካከል እንደሚቻል ያስተማረና የነበረውን የተዛነፈ ግንኙነት በማጠየቅ ረገድም፣ ዓይነተኛ ድርሻ ያለው ድል መሆኑን የሚተነትኑ በርካቶች ናቸው፡፡የዓድዋ ድልን አስመልክቶ ኢትዮጵያውያንና የዓለም ጥቁር ሕዝቦች በርካታ ሥነ ጥበባዊ ሥራዎችን ያበረከቱ ሲሆን፣ በዚህም ረገድ ግጥሙ፣ ሙዚቃው፣ ሥዕሉ እንዲሁም ቴአትሩ ከአካዴሚያዊ ሥራ እኩል በዓለም መድረክ ናኝቷል፡፡የዚህን ታሪካዊ ድል 124ኛ ዓመት ለመዘከር በመላው አገሪቱ የተለያዩ መርሐ ግብሮች የተዘጋጁ ሲሆን፣ በተለይ ድሉ በተከናወነባቸው የሶሎዳ ተራራ እንዲሁም የአፄ ምኒልክ ሐውልት በሚገኝበት አዲስ አበባ የምኒልክ አደባባይ በከፍተኛ ድምቀት ተከብሯል፡፡ አንድነት እንደሚበጅም ተሰብኳል፡፡በተለያዩ የመገናኛ ዘዴዎችና በአካል ጭምር ድሉን ለመዘከር የወጣው ሕዝብ በርካታ መሆኑን ለመታዘብ የተቻለ ሲሆን፣ እንዲህ ያሉ አገራዊ አንድነትን የሚያስተጋቡ በዓላት አገሪቱ ከገጠማት የማንነት ቀውስ ቅርቃር እንድትወጣ ለመጠቀም የሚገባ ዕድል እንደሆነ የሚገልጹ በርካታ ጽሑፎችም በመደበኛና በማኅበራዊ የትስስር ገጾች ላይ ሲንሸራሸሩ ነበር፡፡በተለይ ደግሞ በቅርቡ የአሜሪካ የግምጃ ቤት (ትሬዠሪ) መሥሪያ ቤት ታላቁ የህዳሴ ግድብን አስመልክቶ ያወጣውን የስምምነት ሰነድ በመጥቀስ፣ አሜሪካውያንም ሆነ ሌሎች ኢትዮጵያን በግድ የፈለጉትን ለማስፈጸም የሚያደርጉት ጥረት መጨረሻው ሽንፈት እንደሚሆን፣ ከዓድዋ ድል ጋር በማስተሳሰርና በማነፃፀር በርካታ መልዕክቶችን አስተላለፈዋል፡፡የዛሬ 124 ዓመት ድሉ በተገኘበት የዓድዋ ከተማ በዓሉን ለማክበር የኢፌዴሪ ፕሬዚዳንት ሳህለወርቅ ዘውዴ፣ የትግራይ ክልል ምክትል ርዕሰ መስተዳደር ደብረ ጽዮን ገብረ ሚካኤል (ዶ/ር)፣ የባህልና ቱሪዝም ሚኒስትር ሒሩት ካሳው (ዶ/ር)፣ እንዲሁም ሌሎች የክልልና የፌዴራል የመንግሥት ባለሥልጣናት ተገኝተው ድሉ ምን ያህል ዋጋ እንደሚሰጠው ገልጸዋል፡፡በዚህም መሠረት ፕሬዚዳንቷ ባስተላለፉት መልዕክት ድሉ ለሁለት መቶ ዓመታት ያህል በጭቆናና በግዞት የነበሩ አስተሳሰቦችን የቀየረ መሆኑንም በመግለጽ፣ ‹‹ይህ ታላቅ ገድል የተፈጸመው የአገራችን ሕዝቦች ያለ ምንም ልዩነት ስለተረባረቡ ነው፤›› በማለት አንድነት የማይቻል የሚመስለውን እንዲቻል የማድረግ አቅም እንዳለው በማተት፣ አሁንም በአገሪቱ ጉዳይ ያለምንም ልዩነት መቆም እንደሚገባ አሳስበዋል፡፡ከዚህ በተጨማሪም፣ ‹‹ምንም ዓይነት ልዩነት ቢኖረንም ኢትዮጵያ የቆመችባቸውን መሠረታዊ ምሰሶዎች የሚያናጋ፣ ብሎም ህልውናዋን፣ ሉዓላዊነቷንና መብቷን የሚፈታተን አደጋ ሲመጣ የመደራደር ተዓምር እንደሌለ ለዓለም ያወጅንበት አንፀባራቂ ድላችን ነው፤›› በማለትም አብራርተዋል፡፡ምንም እንኳን በአንድነት በመቆም የዛሬ 124 ዓመት ወራሪውን የኢጣሊያ ሠራዊት መመከትና አንፀባራቂ ድል ማስመዝገብ መቻሉን ቢገልጹም አሁን ግን፣ ‹‹ሰላማችንን፣ ታሪካችንንና አንድነታችንን የሚፈታተኑ ጉዳዮች አሉ፤›› በማለት ይህንንም ፈተና የድሉን ትሩፋት በማስታወስና በማጉላት ሊታደስ እንደሚገባ ጥሪ አስተላልፈዋል፡፡ኢትዮጵያ የምትባል ጀልባ ላይ እንደምንገኝ በመጥቀስ ጀልባዋን አደጋ ላይ የሚጥል ማንኛውም ተግባር ላይም መደራደር እንደማይገባም ገልጸዋል፡፡የትግራይ ክልል ምክትል ርዕሰ መስተዳድር ደብረ ጽዮን ገብረ ሚካኤል (ዶ/ር)፣ ድሉ የመላው ጥቁር ሕዝቦች የነፃት ድል መሆኑን በመግለጽ፣ ይህ አንፀባራቂ ድል የበርካታ ትምህርቶች ምንጭ የሆነ አገራዊ፣ አኅጉራዊና ዓለም አቀፋዊ ፋይዳው የጎላ ታሪካዊ መሆኑን አስረድተዋል፡፡በተለይ አሁን የህዳሴ ግድብን አስመልክቶ በአሜሪካ አማካይነት እየደረሰ ያለውን ጫና ለመመከት በአንድነት መቆም እንደሚገባ በማሳሰብ፣ ‹‹በኢትዮጵያ ፖለቲካና በህዳሴ ግድቡ ዙሪያ በታላላቅ አገሮች ብቻ ሳይሆን በአላፊ አግዳሚው እየታዩ ያሉ ጣልቃ ገብነቶች ከእነ መነሻ ምክንያታቸው ታውቀው፣ ተገቢውን ጥንቃቄ በመውሰድ ወቅታዊ፣ በሳልና የማያዳግም ምላሽ መስጠት ይገባል፤›› በማለት ከውጫሌ ውል ስህተት በመማር፣ የአገሪቱን ሉዓላዊነት የሚጎዱ ድርድሮችና ስምምነቶች ከመፈረማቸው በፊት ጥንቃቄ ሊኖር እንደሚገባ አሳስበዋል፡፡‹‹የዓድዋ ድል ለውጭ ኃይል ተፅዕኖ ጣልቃ ገብነት እንደማንንበረከክ ለነፃነታችን ያለንን ሁሉ ለመክፈል ወደኋላ የማንል ሕዝቦች መሆናችንን ያሳያል፤›› ያሉ ሲሆን፣ ‹‹አሁን በአገራችን እየተከሰተ ያለውን የውጭ ኃይሎች ጣልቃ ገብነትና በብሔራዊ ማንነታችን፣ ብሔራዊ ክብራችንና ሉዓላዊነታችን የተደቀነውን አደጋ ለማስተካከልም የዓድዋ ጦርነት መንስዔ ከሆነው የውጫሌ ውል አስተማሪነቱን ወስደን ልንጠቀምበት ይገባል፤›› የሚል መልዕክትም አስተላልፈዋል፡፡ከዚህ ጋር በተያያዘም ሰሞኑን የህዳሴ ግድብን አስመልክቶ የቀረበውን የስምምነት ሰነድ፣ ‹‹ቆም ብለን ከውጫሌ ውል በመማር በውሉ የሰፈሩት ሐሳቦችን፣ ቃላትን በሉዓላዊነታችን ላይ የመጡ ከዚያም አልፈው ለሌላ ጂኦ ፖለቲካዊ ዓላማ ማስፈጸሚያ ገፀ በረከትና እጅ መንሻ ሆኖ እንዳያገለግሉ በከፍተኛ ጥንቃቄና ኃላፊነት መፈጸም ይገባዋል፤›› በማለት ጥሪ አስተላልፈዋል፡፡የውጭ አገሮችን በውስጥ ጉዳይ መግባባት ክፉኛ የኮነኑ ሲሆን፣ አሁን እየተፈጸመ ያለው ጣልቃ ገብነት እንደ ከዚህ ቀደሙ በኃይልና በመሣሪያ ሳይሆን የሚፈልጉትን የፖሊሲ አቅጣጫ በመጫን በመሆኑ፣ ይህንን የፖሊሲ ነፃነት መጠበቅና መመከት እንደሚገባ ገልጸዋል፡፡ ‹‹የድሮ ቅኝ ገዥዎች የሚፈልጉትን አገር ወርረው በጉልበትና በመሣሪያ ይገዙት እንደነበር የሚታወቅ ሲሆን፣ የአሁኑ ቅኝ ገዥዎች ግን አገሮች የፖሊሲ ነፃነት እንዳይኖራቸው በሪፎርም፣ በብድርና ዕርዳታ ስም ለእነሱ የሚጠቅም ለውጥ እንዲደረግ በመጫን በቁጥጥራቸው ሥር በማስገባት ዜጋው በመሰለው አገሩን እንዳያስተዳድር የሚያደርጉ መሆኑን በመገንዘብ፣ እኛም እንደ ቅድመ አያቶቻችንና አያቶቻችን አገራችንን ከማንኛውም የውጭ ጣልቃ ገብነት ጠብቀንና ነፃነትን አስጠብቀን ለቀጣዩ ትውልድ ማስረከብ፣ ታሪካዊ ኃላፊነታችንና ግዴታችን መሆኑን መገንዘብ ይገባል፤›› የሚል ማሳሰቢያ አዘል ምክር ለግሰዋል፡፡በማከልም፣ ‹‹ወደ ጦርነት ካስገባን የውጫሌ ውል ሳንማር ቀርተን በአገር ላይ ጉዳት ቢደርስ ይህ ሌላ ስህተት ሳይሆን የሚያስጠይቅ ትልቅ ጥፋት መሆኑ አይቀርም፤›› በማለት አገራዊ ጉዳዮችን የተመለከቱ ስምምነቶች በጥንቃቄ ሊታዩ እንደሚገባ አሳስበዋል፡፡ከህዳሴው ግድብ ጋር በተያያዘ ከሰሞኑ በአሜሪካ ግምጃ ቤት ኃላፊ አማካይነት የቀረበው የስምምነት ሰነድ በርካታ ኢትዮጵያውያንን ያስቆጣ ሲሆን፣ ሰኞ ዕለት በተከበረው የዓድዋ ድል በዓል ወቅትም በርካቶች ተቃውሞአቸውን አሰምተዋል፡፡የተለያዩ ከፍተኛ የመንግሥት ኃላፊዎችም ኢትዮጵያን በግድ ማንበርከክ እንደማይቻል የዓድዋ ድልን በመጥቀስ የስምምነት ሰነዱ ተቀባይነት እንደሌለው ሲገልጹ ሰንብተዋል፡፡ ድሉን ለማክበርና የስምምነት ሰነዱን ለመቃወም የተካሄደበት የአንድነት መንፈስ የዓድዋ ተምሳሌት መሆኑን፣ ይህንን የአንድነት መንፈስ ጠብቆ አገሪቱ ለገጠሟት ውስጣዊ ችግሮች ዘላቂ መፍትሔ ለማበጀት እንደ መደላድል ሊቆጠር እንደሚገባ የሚያሳስቡ በርካቶች ናቸው፡፡በቀጣይም እያንዳንዱ ዜጋም ሆነ በሚመለከታቸው የመንግሥት አካላት ሊሠራበት የሚገባው በዓድዋ ጦርነት ወቅት የተፈጠረው እንቢ ባይነትና አንድነት እንዴት አሁን ላይ መመለስና ማስረፅ ይቻላል የሚለው ነው፡፡ ይህን ማድረግ ሲቻል የዓድዋ ድል ዘለዓላማዊ ሆኖ ማንፀባረቁን እንዲቀጥል ኃላፊነትን እንደ መወጣት ይቆጠራል ሲሉም ያሳስባሉ፡፡ የዓድዋ ድል ክብረ በዓል ላይ የተለያዩ ጀግንነትና አይበገሬነትን የሚገልጹ አልባሳት፣ ቁሳቁሶች፣ መፈክሮችና የመሳሰሉትን ከእነ ልጆቻቸውና ቤተሰቦቻቸው ይዘው የወጡ እናቶች፣ አባቶችና ወጣቶች በከፍተኛ የአገር ፍቅር ስሜት ውስጥ ሆነው ‹በታላቁ የህዳሴ ግድብ አንደራደርም› ሲሉ ተደምጠዋል፡፡ ,"ዓድዋ,ሕዝብ,ህዳሴ ግድብ,አሜሪካ,ትግራይ    ",Amharic,ፖለቲካ,
https://www.ethiopianreporter.com/index.php/article/18271,የቅድመ ሰው ጭንቅላቶች አዲስ ግኝት በጎና,,http://www.ethiopianreporter.com/sites/default/files/2020-03/amharicI_12.jpg,ሔኖክ ያሬድ,ኢትዮጵያ ‹‹ምድረ ቀደምት›› ካሰኛት አንዱ በበርካታ የቅድመ ሰው ዝርያ መረጃ ክምችት መታወቋ ነው፡፡ ከሦስት አሠርታት በፊት የተገኙት የሆሞ ኢሬክተስ ቅሬተ አካላት የሚታወቁት ከመካከለኛው አዋሽ ዲካ፣ ከደቡባዊ ኢትዮጵያ መልከ ቁንጡሬና ኮንሶ ብቻ ነበር፡፡ ባለፉት ሠላሳ ዓመታት በአፋር ልዩ ስሙ ጎና በሚባለው ሥፍራ በተከታታይ ዘመናት በተደረጉት የፓሊዎአንትሮፖሎጂ ጥናቶች የቅድመ ሰው ዝርያ ቅሬተ አካላት መገኘት ጀምረዋል፡፡ ቀዳሚው ግኝት የመጀመርያዋን የሴት ሆሞ ኢሬክተስ የዳሌ አጥንት ነበር፡፡ ባለፈው ሳምንት አጋማሽ ደግሞ ሁለት የቅድመ ሰው ጭንቅላት ቅሬተ አካላት ከድንጋይ መሣሪያዎች ጋር መገኘታቸው ይፋ ተደርጓል፡፡ ከሃያ ዓመት በፊት በጎና መካነ ጥናት ፕሮጀክት የተገኙትና ጥናትና ምርምር ሲካሄድባቸው የነበሩት ግኝቶች ባለ ሙሉ የራስ ቅል የ1.5 ሚሊዮን ዓመታት ዕድሜ፣ ከፊል የራስ ቅሉ 1.2 ሚሊዮን ዓመታትን ማስቆጠራቸው መረጋገጡ ታውቋል፡፡ የጥናትና ምርምር ግኝቶቹ የካቲት 25 ቀን 2012 ዓ.ም. (ማርች 4 ቀን 2020) በኢትዮጵያ ሰዓት አቆጣጠር ምሽት 2፡00 ሰዓት ላይ በሳይንስ አድቫንስስ (Science Advances) ጆርናል በኦንላይን ታትመው ወጥተዋል፡፡ ይህንኑ ሰነድ የቅርስ ጥናትና ጥበቃ ባለሥልጣን በኢትዮጵያም ይፋ አድርጎታል፡፡ግኝቱ ይፋ የተደረገው ስፔን በሚገኘው የሰው ልጅ አመጣጥ ጥናት ማዕከል (Centro Nacional de Investigación sobre la Evolución Humana (CENIEH)) ሳይንቲስት በሆኑት በትውልደ ኢትዮጵያ ስፔናዊ ተማራማሪ ስለሺ ሰማው (ዶ/ር) እና በአሜሪካ በሳውዘርን ኮኔክቲከት ስቴት ዩኒቨርሲቲ ተመራማሪ ማይክል ሮጀርስ (ዶ/ር) በሚመራው የጎና መካነ ጥናት ፕሮጀክት ነው፡፡ በጎና የተገኙት የሆሞ ኢሬክተስ የራስ ቅሎች ሁለት ሲሆኑ፣ አንዱ ሙሉ የራስ ቅል የ1.5 ሚሊዮን ዓመታት ዕድሜ ያለው ሲሆን፣ በአቶ ኢብራሂም ሀቢብ (የአፋር ክልል ተወላጅ አሁን በሕይወት የሌሉ) እ.ኤ.አ በ2000 በጎና ዲና አውላ ተብሎ በሚጠራው ወንዝ የተገኘ ነው፡፡ ሁለተኛው ግኝት ከፊል የራስ ቅል ዕድሜው 1.2 ሚሊዮን ዓመት ሲሆን ቡሲዲማ ተብሎ ከሚጠራው አካባቢ እ.ኤ.አ. በ1999 በኒኮላስ ቶዝ (ፕሮፌሰር) የተገኘ ነው፡፡ የራስ ቅሎቹ ሆሞ ኢሬክተስ በመባል በሚታወቀው የቅድመ ሰው ዝርያ መደብ ውስጥ የሚካተቱ ሲሆን፣ እነዚህም ቅሬተ አካላት ኦልዶዋን እና አሹሊያን ተብለው በሚጠሩት የድንጋይ ዘመን መሣሪያዎች ይጠቀሙ ነበር፡፡ ኦልድዋን የቅድመ ሰው ዝርያ ከ2.6 ሚሊዮን ዓመታት ጀምሮ ሲጠቀምበት የነበረ የድንጋይ መሣሪያ ዓይነት ሲሆን፣ ይህም የመጀመሪያው የተረጋገጠ የድንጋይ መሣሪያ ቴክኖሎጂ የተጀመረበት ነው፡፡ ከ1.7 ሚሊዮን ዓመታት ገደማ በፊት “አሹሊያን” ተብሎ የሚታወቀው እና ሆሞ ኢሬክተስ ለመጀመሪያ ጊዜ ጠርቦ ቅርጽ የያዘ የድንጋይ መጥረቢያ (Handaxes) የተጠቀመበት ወቅት ነው፡፡ የአሁኑ የጎና ግኝት ሆሞ ኢሬክተስ ሁለቱንም የድንጋይ መሣሪያ ዓይነቶች በአንድ በተመሳሳይ ጊዜ ሠርቶ ይጠቀም እንደነበር በጉልህ አመላክቷል፡፡ እንደ ሰነዱ መግለጫ፣ የጎና መካነ ጥናት  ‹‹ሉሲ›› (ድንቅነሽ) በመባል የምትታወቀው የቅድመ ሰው ዝርያ ከተገኘችበት የሀዳር መካነ ቅርስ ጋር አዋሳኝ ሲሆን፣ ‹‹አርዲፒተከስ›› (አርዲ) በመባል የሚታወቀው የቅድመ ሰው ዝርያ ቅሬት የተገኘበት የመካከለኛው አዋሽ መካነ ቅርስ ከጎና በስተደቡብ ይገኛል፡፡ በጎና በዳና አውሌ የተገኘው የተሟላ የራስ ቅል የጭንቅላት መጠኑ 590 ሲሲ ሲገመት እስካሁን በአፍሪካ ከሚታወቁት የሆሞ ኢሬክተስ ቅሬተ አካላት በጣም አነስተኛው ነው፡፡ በተጨማሪም ይህንን የራስ ቅል ልዩ የሚያደርገው በጆርጂያ ሪፐብሊክ ውስጥ ከሚገኘውና ድማኒሲ (Dmanisi) ተብሎ ከሚጠራው መካነ ቅርስ ከተገኙት የሆሞ ኢሬክተስ የራስ ቅል ቅሬተ አካላት ጋር የአንጎሉ መጠን ተመሳሳይ በመሆኑ ነው፡፡ ሁለተኛውና በቡሲዲማ የተገኘው ከፊል የራስ ቅል በሌሎች የአፍሪካ አገሮች ከተገኙት ጋር ተመሳሳይነት ያለው ነው፡፡ በዚህ አንፃር እስካሁን በርካታ ተመራማሪዎች እንደገመቱት አሹሊያን ከ1.7 ሚሊዮን ዓመታት በፊት ቀደምቱን ኦልዶዋን ሙሉ በሙሉ የተካ ሳይሆን፣ ሆሞ ኢሬክተስ ሁለቱንም የድንጋይ ዘመን ቴክኖሎጂ ለበርካታ ዘመናት ጎን ለጎን ይጠቀምባቸው እንደነበር የጎና መረጃ በጉልህ አሳይቷል፡፡ ሆሞ ኢሬክተስ በጥንታዊ ወንዞች አካባቢ ሰፍሮ ዙሪያውን በዛፍ በተከበበና በአቅራቢያው ገላጣ በሆነና በርካታ እንስሳት ባለበት አካባቢ በመኖር ከወንዞች የሚያገኛቸውን ድንጋዮች እየጠረበ የድንጋይ መሣሪያ በመሥራት የእንስሳት ሥጋ ይመገብ ነበር፡፡ ለዚህም መረጃ በስለት የመገዝገዝና የመቆረጥ ምልክት ያለባቸው የእንስሳት ቅሬተ አካላት ከድንጋይ መሣሪያዎች ጋር ተገኝተዋል፡፡ ይሁን እንጂ የእንስሳቱ ሥጋ በአደን ወይም በሌላ ዘዴ ለመገኘቱ ተጨማሪ ጥናት ያስፈልጋል ይላል ሰነዱ፡፡ የጎናውን ግኝት አስመልክቶ ስለሺ ሰማው እንዳብራሩት፣ የጎናው ግኝት ቀደምትነት ያለው ኦልዶዋን የድንጋይ ዘመን ቴክኖሎጂ ከ2.6 ሚሊዮን ዓመታት በፊት ጀምሮ ሲታወቅ፣ የአሹሊያን ቴክኖሎጂ ደግሞ ከ1.7 ሚሊዮን ዓመታት ጀምሮ ነው፡፡ ይሁን እንጂ የጎናው ግኝት ሆሞ ኢሬክተስ ሁለቱንም የድንጋይ ቴክኖሎጂ ጎን ለጎን ለረዥም ዘመናት ይጠቀምበት እንደነበር አመላክቷል፡፡ አጋራቸው ማይክል ሮጀርስ በበኩላቸው አንድ የሆሚኒድ ዝርያ የተወሰነ የድንጋይ ቴክኖሎጂ ሲጠቀም ኖሯል ለማለት ከአሁን በኋላ አስቸጋሪ በመሆኑ የሰው ልጅ የቴክኖሎጂ ዕድገት ተጨማሪ ምርምር እንደሚያስፈልገው ጥናታችን ያሳያል ሲሉ ገልጸዋል፡፡ በዓለም አቀፍ ደረጃ ለመጀመሪያ ጊዜ የቅድመ ሰው ዝርያዎች ከ1.8 ሚሊዮን ዓመታት በፊት የኦልዶዋንን ቴክኖሎጂ ይዘው እስከ ጆርጂያ ድረስ የዘለቁት የአፍሪካን አኅጉር ለቀው በመውጣት ነው፡፡ አፍሪካ የቀረው የሆሞ ኢሬክተስ ዝርያ ለመጀመሪያ ጊዜ የአሹሊያን ቴክኖሎጂ መጠቀሙ ታምኖበታል፡፡ በስለሺ ሰማው (ዶ/ር) ግምት ‹‹የጎናው የራስ ቅል በድማኒሲ ሳይት ጆርጂያ ከሚገኙት ጋር መመሳሰል ምናልባትም ቀድሞ ከአፍሪካ የወጡት የቅድመ ሰው ዝርያዎች አንድ ቦታ ሳይቀመጡ እንደገና ወደ አፍሪካ ተመልሰውም ሊሆን ይችላል፡፡››የጎናው ሆሞ ኢሬክተስ ግኝት አዲስና አስፈላጊ ተጨማሪ መረጃ ማበርከቱን የሚያወሱት ስለሺ ሰማው፣ ሆሞ ኢሬክተስ በደቡብ ምሥራቅ እስያ ከ100 ዓመታት በፊት አንስቶ በተለያዩ አኅጉራት ቢታወቅም የጎናው ግኝት በወንድና በሴት ፆታ መካከል የነበረውን የአካል ልዩነት ግምት ውስጥ እንድናስገባ ማድረጉ ልዩ አስተዋፅኦ አለው ይላሉ፡፡ ማይክል ሮጀርስ በበኩላቸው ‹‹ለወደፊቱ ትልቁ የምርምር ሥራ የድንጋይ መሣሪያ ቴክኖሎጂ ከትውልድ ወደ ትውልድ እንዴት ይተላለፍ እንደነበር ማወቅ ሲሆን በተለይም የተለያዩ የሆሚኒድ ዝርያዎች ተመሳሳይ ቴክኖሎጂ አጠቃቀምን ለመረዳት ተጨማሪ ጥናት ያስፈልጋል፤›› ብለዋል፡፡ የጎና የፓሊዎአንትሮፖሎጂ ጥናት ፕሮጀክት ባለፉት 30 ዓመታት የምርምር ሥራው በዓለም እጅግ ጥንታዊና 2.6 ሚሊዮን ዓመታት ያስቆጠሩ የድንጋይ መሣሪያዎችን፣ እንዲሁም 4.4 ሚሊዮን ዓመታት ያስቆጠረውን አርዲፒተከስ ራሚደስ የተባለውን ጥንታዊ የሰው ዘር ቅሬተ አካላት በማግኘት በተለያዩ ዓለም አቀፍ የሳይንስ ጆርናሎች ላይ አሳትሟል፡፡ በአሁኑ ጊዜ ፕሮጀክቱ በቀጣይነት በጥናት ቦታው ውስጥ በሚገኙ ስድስት ሚሊዮን ዓመታት ዕድሜ ባላቸው የጥንታዊ አለት/አፈር ንብርብሮች ውስጥ ጥናቱን በማካሄድ ላይ ይገኛል፡፡ በሚቀጥሉት ዓመታት በሚያካሂዳቸው የመስክና የላቦራቶሪ ጥናቶች በሰው ዘር ሥነ ሕይወታዊ አመጣጥና ባህላዊ ታሪክ ላይ አዳዲስ ግኝቶችን የማሳተም ዕቅድ አለው፡፡ ፕሮጀክቱ በአሁኑ ጊዜ በቀጣይነት ጥናቱን የሚያካሂደው ከቅርስ ጥናትና ጥበቃ ባለሥልጣን በተሰጠው ፈቃድ መሠረት መሆኑ ታውቋል፡፡ ባለሥልጣኑ የጎና አዳዲስ ግኝቶችን ተከትሎ ባወጣው መግለጫ ግኝቶቹ ኢትዮጵያ በዘርፉ ሳይንስ ያላትን ቀዳሚነትና ተመራጭነት ከማጉላቱም በላይ ገጽታዋንም አዎንታዊ በሆነ መልኩ እንደሚገነባ ይታመናል ብሏል፡፡,"አርኪዎሎጂ,ቅሬተ አካል,አፋር,ጎና",Amharic,ኪንና ባህል,
https://www.ethiopianreporter.com/index.php/article/18190,‹‹አገራዊና ዘውጋዊ ብሔርተኝነት…››,,,በጋዜጣዉ ሪፓርተር,ሰሞኑን የኅትመት ብርሃን ያገኘው ‹‹አገራዊ ብሔርተኝነት እና ዘውጋዊ ብሔርተኝነት በኢትዮጵያ›› የተሰኘ መጽሐፍ የፊታችን እሑድ የካቲት 22 ቀን 2012 ዓ.ም. ከቀኑ ስምንት ሰዓት በዋቢ ሸበሌ ሆቴል ይመረቃል፡፡ በአቶ አምሃ ዳኘው የተዘጋጀው መጽሐፉ ‹‹ለኢትዮጵያ የፖለቲካ ችግር የቀረበ አማራጭ የመፍትሔ ሐሳብ›› የሚል ንዑስ ርዕስም አለው፡፡ መጽሐፉን የሚገመግሙት የአዲስ አበባ ዩኒቨርሲቲ መምህራን ካሳሁን ብርሃኑ (ፕሮፌሰር) እና አበባው አያሌው (ረዳት ፕሮፌሰር) መሆናቸው ታውቋል፡፡,,Amharic,ኪንና ባህል,
https://www.ethiopianreporter.com/article/18191,‹‹የክብረ ዓድዋ›› ድግስ,,http://www.ethiopianreporter.com/sites/default/files/2020-02/Art_0.gif,በጋዜጣዉ ሪፓርተር,በጋዜጣው ሪፖርተር‹‹ዓድዋ የክብር ማምሻየጠብ የግፍ ማርከሻየቂም የቁጣ ማስታገሻየበደል የንዴት መርሻየመለያየት መድኃኒት፣ የመበታተን መፈወሻዓድዋ የፍቅር ግርሻድልሽ ይሁነን፣ ወደ ብርሃን መድረሻታሪክሽ ፈዋሽ ይሁነን፣ አንድነታችን ማደሻ….››ሲል በማኅበራዊ ሚዲያ ገጹ ላይ የከተበው፣ ባለ ግጥም መድበሉ አበባው መላኩ ነው፡፡ ከ124 ዓመታት በፊት ወራሪውን የጣሊያን ሠራዊት ለማስወገድ ከኢትዮጵያ ምድር ከዳር እስከ ዳር ቀፎው እንደተነካ ንብ፣ በዳግማዊ ምኒልክ ጠቅላይ አዝማችነት የዘመቱት ኢትዮጵያውያን ዓድዋ ላይ ድል የመቱበትን ሕያው ውርስ በግጥሙ የዘከረበት ነው፡፡ከሰባት ዓመታት በፊት ጀምሮ ይህንኑ በጥቁሩ ዓለም አንፀባራቂ የሆነ ድል ለማክበር፣ ከአዲስ አበባ እስከ ዓድዋ የእግር ጉዞ ማድረግ የጀመሩት በነ ያሬድ ሹመቴ የሚመሩት ወጣቶች ዘንድሮም ጉዞውን ተያይዘውታል፡፡ሰሞኑን የመቐለ እንዳየሱስ ታሪካዊ ምሽግ ያለፉ ሲሆን፣ ከአምስት ቀናት በኋላ ዓድዋ እንደሚደርሱ ይጠበቃል፡፡ የጉዞው አስተባባሪ ያሬድ ሹመቴ በገጹ እንደገለጸው፣ ከተጓዦቹ መካከል የፎቶግራፍ ባለሙያው ሚካኤል መታፈሪያ እንዳለበት ጠቅሶ በጉዞውና በበዓሉ ላይ ያነሳቸውን ፎቶዎችና አስደናቂ ምስሎች ስብስብ ዓውደ ርዕይ በአዲስ አበባ እንደሚዘጋጅ ገልጿል፡፡የመኪና ተጓዦችእንደወትሮው ሁሉ የዘንድሮውን የዓድዋ ጦርነት የድል በዓል ለማክበር ከተለያዩ የማኅበረሰብ ክፍሎች የተውጣጡ ተጓዦች የካቲት 17 ቀን 2012 ዓ.ም. ከአዲስ አበባ በተሽከርካሪዎች ጉዞ ጀምረዋል፡፡የባህልና ቱሪዝም ሚኒስቴር ያዘጋጀው የዓድዋ ጉዞ መነሻውን አዋሬ አካባቢ በሚገኘው ‹‹የዓድዋ ዘመቻ መታሰቢያ ድልድይ›› በማድረግ ረፋድ ላይ በተከናወነ ሥርዓት ነው ጉዞው የተጀመረው፡፡የጉዞው ቡድን አንጎለላ፣ ወረኢሉ፣ ውጫሌ፣ አምባላጌ፣ ማይጨው፣ መቐለ እንዳየሱስና የተለየዩ ታሪካዊ ቦታዎችን እየጎበኘ መዳረሻውን ዓድዋ እንደሚያደርግ ታውቋል፡፡ከሚኒስቴሩ የተገኘው መረጃ እንደሚያመለክተው ተጓዦቹ የተውጣጡት ከየክልሉ ባህልና ቱሪዝም ቢሮ ኃላፊዎች፣ የሃይማኖት አባቶች፣ የሚዲያ ባለሙያዎችና ከተለያዩ የማኅበረሰብ ክፍሎች ነው፡፡ክብረ ዓድዋ ፌስቲቫል ‹‹ዓድዋ የዘመናዊ ዓለም ጉልህ የታሪክ ዕጥፋት የሆነ የተዛባ ሀቲት ያቀና፣ የሰው ልጅ ክብር የተገለጠበት የሰውነት ማህተም ነው›› የሚለው ሰውኛ ፕሮዳክሽንና ኢንተርቴይመንት ነው፡፡124ኛውን ዓመት የዓድዋ ጦርነት ድል ምክንያት በማድረግ ‹‹ክብረ ዓድዋ›› የሚል መጠሪያ ያለው የቴአትር፣ የፊልምና ቴሌቪዥን ፌስቲቫልን ከየካቲት 16 ቀን 2012 ዓ.ም. ጀምሮ እያከበረ ነው፡፡ሰውኛ በሰጠው መግለጫ እንዳሳወቀው፣ በሥነ ጥበብ መርህ መሠረት የዓድዋ ድልን ትዕምርታዊ ዋጋ የሚያጎላ ‹‹ዓድዋ የሰውነት ማህተም›› በሚል ዓምድ ላይ የቆመ ዓመታዊ ክብረ ዓድዋ ከየካቲት 16 እስከ 23 ቀን 2012 ዓ.ም. ተዘጋጅቷል፡፡በብሔራዊ ቤተ መዛግብትና ቤተ መጻሕፍት (ወመዘክር) አዳራሽ መክፈቻውን የካቲት 16 ቀን አድርጎ ዓድዋ የፊልም እና ቴሌቪዥን ፌስቲቫል (ከየካቲት 17 እስከ 23 በወመዘክር)፣ የሊቃውንት ጉባዔ (የካቲት 20 አመሻሽ በወመዘክር)፣ ዋዜማ ቴአትር የካቲት 22 በኢትዮጵያ ብሔራዊ ቴአትር ከ11፡30 ጀምሮ)፣ ከዳግማዊ ምኒልክ አደባባይ ወደ ዓድዋ ዘመቻ መታሰቢያ ድልድይ በባዶ እግር ጉዞና የጎዳና ላይ ትርዒት የካቲት 23 ከጠዋቱ 1፡30-5፡30)፣ እንዲሁም በዕለቱ በእንጦጦ ቤተ መንግሥት ከ7 ሰዓት ጀምሮ፣ ልዩ ልዩ መሰናዶዎችን ከአጋሮቹ ጋር በትብብር ያቀርባል፡፡ከ124 ዓመታት በፊት፣ የካቲት 23 ቀን 1888 ዓ.ም. ዓድዋ ላይ የጣሊያን ወራሪ ሠራዊት ድል መመታቱ ይታወሳል፡፡ያሬድ ጌታቸው “ዓድዋ” በሚለው ግጥሙ እንዲህ አሠረ፡፡“ዓድዋ ቅኔ ነው!ሰንደቅ ባ´ሰረው ቃል፣ በአረንጓዴ ቢጫ፣ በቀይ ብዕር ተጽፎባ´ንድነት ሕብረ-ቃል፣ ከመሐል እስከጥግ፣ በዘራፍ ተዘርፎዘመንን ተሻግሮ፣ በ´ኛው በራስ ቋንቋ፣ ዛሬን ምንቀኘውሺዎች ለሚሊዮን፣ በከፈሉት ዋጋ፣ ነፃነት ወርሰን ነው፡፡ዓድዋ ፈውስ ነው!ያ´ዋቂ እጅ-ሥራ፣ ድንቅ ረቂቅ ጥበብ፣ ነጭን ያሰደመመሸውራራ ዕይታን፣ ጥመትን የገራ፣ ብሌንን ያከመ፡፡ዓድዋ ብርታት ነው!ድንበር ያልገደበው፣ ለጥቁር ሕዝብ ሁሉ፣ ብርታትን ያደለካ´ገር የገዘፈ፣ ኢትዮጵያዊ ዓርማ፣ አፍሪቃን ያከለ፤ማሸነፍን ማልዶ፣ ጎስሞ ነጋሪት፣ ነፃነት ያወጀእንደ ጥላ ሁሉ፣ አትከተል ቢሉት፣ ከቶ ´ማይል በጀ፡፡,"ክብረ ዓድዋ,ባህልና ቱሪዝም ሚኒስቴር",Amharic,ኪንና ባህል,
https://www.ethiopianreporter.com/article/18190,‹‹አገራዊና ዘውጋዊ ብሔርተኝነት…››,,,በጋዜጣዉ ሪፓርተር,ሰሞኑን የኅትመት ብርሃን ያገኘው ‹‹አገራዊ ብሔርተኝነት እና ዘውጋዊ ብሔርተኝነት በኢትዮጵያ›› የተሰኘ መጽሐፍ የፊታችን እሑድ የካቲት 22 ቀን 2012 ዓ.ም. ከቀኑ ስምንት ሰዓት በዋቢ ሸበሌ ሆቴል ይመረቃል፡፡ በአቶ አምሃ ዳኘው የተዘጋጀው መጽሐፉ ‹‹ለኢትዮጵያ የፖለቲካ ችግር የቀረበ አማራጭ የመፍትሔ ሐሳብ›› የሚል ንዑስ ርዕስም አለው፡፡ መጽሐፉን የሚገመግሙት የአዲስ አበባ ዩኒቨርሲቲ መምህራን ካሳሁን ብርሃኑ (ፕሮፌሰር) እና አበባው አያሌው (ረዳት ፕሮፌሰር) መሆናቸው ታውቋል፡፡,,Amharic,ኪንና ባህል,
https://www.ethiopianreporter.com/article/18205,የዓድዋ ድል 124ኛ ዓመት መሰናዶዎች,,http://www.ethiopianreporter.com/sites/default/files/2020-02/amharic-I_79.jpg,በጋዜጣዉ ሪፓርተር,ኢትዮጵያ በዳግማዊ ምኒልክ ዘመነ መንግሥት ከ124 ዓመታት በፊት ከወራሪው የጣሊያን ሠራዊት ጋር የካቲት 23 ቀን 1888 ዓ.ም. በዓድዋ ባካሄደችው ጦርነት ድል ማድረጓ ይታወሳል፡፡ ይህን በጥቁሩ ዓለም አንፀባራቂ የሆነውን ድል የሚዘክሩ መሰናዶዎች ከውጊያው ቦታ ዓድዋ እስከ አዲስ አበባ እንዲሁም በተለያዩ አካባቢዎች ተዘጋጅተዋል፡፡በዋዜማው በዓድዋ ከተማ ሶሎዳ ሆቴል የአክሱም ዩኒቨርሲቲ “የዓድዋ ድል የኢትዮጵያ ብሔር ብሔረሰቦችና ሕዝቦች የአንድነት መገለጫ ነው” በሚል መሪ ቃል የውይይት መድረክ አዘጋጅቷል፡፡ በሌላ በኩል የአክሱም ዩኒቨርሲቲ ለዩኒቨርሲቲው ማኅበረሰብ “በኢትዮጵያ ሉዓላዊነት ላይ የተሰነዘሩ ጥቃቶችና የኢትዮጵያውያን ተጋድሎ ከጥንት እስከ ዛሬ” በሚል ርዕስ ዓውደ ጥናት ማዘጋጀቱ ታውቋል፡፡በአዲስ አበባ ከተማም በዋዜማው የካቲት 22 ምሽት 11፡30 ሰዓት በኢትዮጵያ ብሔራዊ ቴአትር “ምሕረት ዋዜማ” የተሰኘ ሙዚቃዊ ቴአትር ለሕዝብ ይቀርባል፡፡ ቴአትሩን ያቀረበው ሰውኛ ፕሮዳክሽንና ኢንተርቴይመንት ሲሆን ተባባሪው የአዲስ አበባ ባህል፣ ኪነጥበብና ቱሪዝም ቢሮ ነው፡፡ ድርሰቱን ሚካኤል ሚሊዮን፣ ምንተስኖት እና መዓዛ ታከለ ሲጽፉት፣ ሚኪኤል ሚሊዮን አዘጋጅቶታል፡፡ ተዋናዮቹ ተፈሪ ዓለሙ፣ ተስፋዬ ገብረሃና፣ ሰለሞን ዓለሙ፣ መዓዛ ታከለ፣ ሚካኤል ሚሊዮን እና ሌሎች 150 ኢትዮጵያውያንና የውጪ አገር ባለሙያዎች ናቸው፡፡ሰውኛ ፕሮዳክሽንና ኢንተርቴይመንት ‹‹ዓድዋ የዘመናዊ ዓለም ጉልህ የታሪክ ዕጥፋት የሆነ የተዛባ ሀቲት ያቀና፣ የሰው ልጅ ክብር የተገለጠበት የሰውነት ማህተም ነው››  በሚለው መሪ ቃሉ የዘንድሮውን የዓድዋ ድል በዓል ምክንያት በማድረግ የሰጠው ስያሜ ‹‹ክብረ ዓድዋ›› የሚል ነው፡፡  ሰውኛ የሙዚቃዊ ቴአትር፣ የፊልምና ቴሌቪዥን ፌስቲቫልን ማክበር የጀመረው የካቲት 16 ቀን 2012 ዓ.ም. ሲሆን፣ ዝግጅቱን የሚያጠናቀው የካቲት 23 ከጠዋቱ 1፡30-5፡30 ከዳግማዊ ምኒልክ አደባባይ ወደ ዓድዋ ዘመቻ መታሰቢያ ድልድይ በባዶ እግር ጉዞና የጎዳና ላይ ትርዒት እንዲሁም ከ7፡00 ሰዓት በእንጦጦ ቤተ መንግሥት በሚኖረው መሰናዶ ነው፡፡በሌላ በኩል በኢትዮጵያ ብሔራዊ ቴአትር የበዓሉ ቀን ሰኞ የካቲት 23 “ኢትዮጵያዊነት” ዝክረ ዓድዋ በሚል መጠርያ ግጥም፣ ወግ፣ መነባንብ፣ ዲስኩርና ኮሜዲ ይቀርብበታል፡፡ በተያያዘ ዜና ጸሐፌ ተውኔት አንዱዓለም አባተ የጻፈው “ክተት ለሰላም በወረኢሉ” የወሎ ዩኒቨርሲቲ የቴአትር ጥበባት መምህራን ተማሪዎችና የላሊበላ የባህል ቡድን ሙያተኞች በወረኢሉ መሰንበቻውን የተወኑት ሲሆን ሙሉ ዝግጅቱ በአማራ ቴሌቪዥን በዕለተ ቀኑ  እንደሚቀርብ ደራሲው ገልጿል፡፡  “የዓድዋው ክተት ዳር ድንበርንና ነፃነትን ለማስከበር ነው፣ የአሁኑ ክተት ለሰላም ነው፤” ሲልም አክሏል፡፡ዳግማዊ ምኒልክ ወራሪውን የጣሊያን ሠራዊት ለመመከት የመሀል አገር ሠራዊታቸውን “ምታ ነጋሪት ክተት ሠራዊት” አስብለው ታሪካዊቷ ወረኢሉ እንዲገኝ ከቤተመንግሥታቸው ያስነገሩት ዓዋጅ የሚከተለው ነበር፡፡ “እግዚአብሔር በቸርነቱ እስካሁን ጠላትን አጥፍቶ ሀገርን አስፍቶ አኖረኝ፣ እኔም በእግዚአብሔር ቸርነት ገዛሁ፡፡ እንግዲህ ብሞትም ሞት የሁሉም ነው፡፡ ስለእኔ ሞት አላዝንም፡፡ ደግሞ እግዚአብሔር አሳፍሮኝ አያውቅም፡፡ ከእንግዲህም ያሳፍረኛል ብዬ አልጠራጠርም፡፡ አሁንም ሀገር የሚያጠፋ፣ ሃይማኖት የሚለውጥ ጠላት፣ እግዚአብሔር የወሰነልኝን የባህር በር አልፎ መጥቷልና አሁን ግን ሀገሬን አሳልፌ አልሰጥም፡፡ ዘመቻዬ በጥቅምት ነውና የሸዋ ሰው እስከ ጥቅምት እኩሌታ ድረስ ወረኢሉ ከተህ ተገኝ፡፡” የተለያዩ የአገሪቱ ዩኒቨርሲቲዎች የዓድዋን በዓል በተለያዩ ዝግጅቶች አክብረውታል፡፡ ከነዚህም አንዱ ባህር ዳር ዩኒቨርሲቲ “ታሪክን ከታሪኩ ነቅ እንጀምር” በሚል መሪ ቃል የካቲት 20 ቀን በዓውደ ጥናት ያከበረው ሲሆን “ዓድዋና አንድምታው”፣ “ዓድዋ በታሪክ ዕይታ” የሚሉ ጥናቶችች ቀርበው ውይይት እንደተደረገባቸው ኢዜአ ዘግቧል፡፡የዩኒቨርሲቲው ፕሬዚዳንት ንጉሥ ታደሰ (ዶ/ር) በመድረኩ ላይ እንደተናገሩት፣ ዓድዋ የባርነትና የቅኝ ተገዥነትን መንፈስ በመስበር አፍሪካውያንና ጥቁር ሕዝቦችን ለላቀ ድል ያነሳሳ ነው። “የጥንት አባቶቻችን አይበገሬነት ለአሁኑ ትውልድ ለፍትሕ፣ ለነፃነትና ለእኩልነት የሚከፍለውን መስዋዕትነት ወደላቀ ደረጃ ለማሸጋገር የሚረዳ የድል በዓል ነው፤” ሲሉም አስምረውበታል፡፡“ይሁን እንጂ ከቅኝ ግዛትና ባርነት ተላቀናል ብንልም አሁንም በእጅ አዙር ቅኝ ግዛት ውስጥ እየገባን አገራችንም ይሁን አፍሪካ በምሁራን ድርቀት፣ በመልካም አስተዳደር እጦት፣ በእርስ በእርስ ጦርነቶች፣ በሙስናና ብልሹ አሰራሮች ተተብትበን የኅብረተሰቡን የኑሮ ደረጃ መለውጥ አልቻልንም፤” ብለዋል።,"ክብረ በዓል,ዓድዋ",Amharic,ኪንና ባህል,
https://www.ethiopianreporter.com/article/18250,የዓድዋ ድል ሥነ በዓል ድባብ,,http://www.ethiopianreporter.com/sites/default/files/2020-03/amharicI_0.jpg,በጋዜጣዉ ሪፓርተር,በሔለን ተስፋዬ‹‹ዘራፍ አካኪ ዘራፍዘራፍ አካኪ ዘራፍጠብመንጃ አንግቶ ከነጥይቱ ጎራዴ መዞ ሲሄድ ከቤቱወየውለት ጠላት አለች እናቱእንኳን እናቱ የወለደችው ኮራች አማቹ የተጋባችው››ይህ ፉከራ በታዳጊዎች የተስተጋባው የካቲት 23 ቀን 2012 ዓ.ም. የዓድዋ ድል 124ኛ ዓመት በተከበረበት የአዲስ አበባ ዳግማዊ ምኒልክ አደባባይ ነው፡፡ ታዳጊዎቹ ጋሻና ጦር መሰል ነገር ይዘው ጎርደድ እያሉ አንዳንዴም በጉልበታቸው በርከክ እያሉ ‹‹ዘራፍ…ዘራፍ›› እያሉ ትርኢቱን ሲያቀርቡ ለተመለከተ የመንፈስ እርካታን ይለግሳል፡፡አፄ ምኒልክ  ሐውልት ዘሪያ ያለው ሕዝብ እጅግ ብዙ ነው፡፡ ከሁሉም ሰዎች ገጽ የሚነበበው ደስታና የድል በዓሉን ለማክበር ቀደምት አባቶችንና እናቶች ይለብሱት የነበረውን ዓይነት በመልበስ ይበልጥ ድምቀት እንዲፈጠር አድርጎታል፡፡ የአፄ ምኒልክና የእቴጌ ጣይቱ አለባበስን ተላብሰው እነሱን አክለው፣ ጎርደድ እያሉ ለታዳሚው ከሚያቀርቡት ትዕይንት በተጨማሪ እነሱን የከበቡት አገልጋዮች፣ ፈረሶች፣ ጥሩንባ፣ ነጋሪትን ላየ ቀደምት የነበረውን በዓይን ማየት ባይቻልም በሐሳብ ወደ ኋላ የነበሩትን ትዕይንቶች እንዲታወስ ዕድል የሰጠ በዓል ነው፡፡የካቲት 23 ቀን 1888 ዓ.ም. የሰው ልጅ እኩል መሆኑን ኢትዮጵያውያን ለዓለም ሕዝብ ያሳወቁበት የድል ቀን ያሰኘው፣ ወራሪውን የጣሊያን ጦር ዓድዋ ላይ ድል የመቱበት ስለሆነ ነው፡፡ በዚህ የድል ቀን ከኢትዮጵያውያን አልፎ ሌሎች የአፍሪካ አገሮች አንገታቸውን ቀና ያደረጉበትም ጭምር ነው፡፡የዓድዋ የድል በዓልን በአዲስ አበባና በተለያዩ ከተሞች ሲያከብሩ ማየት የተለመደ ቢሆንም የዘንድሮው አከባበር እጅግ ያማረና በዛ ያለ ተሳታፊ የነበረበት መሆኑ ታይቷል፡፡በአዲስ አበባው አከባበር ሁሉም በየቡድኑ ሆኖ ፉከራውና ሽለላውን ያቀልጠዋል፡፡ ከመሀል ፒያሳ እስከ የዓድዋ ዘመቻ መታሰቢያ ድልድይ በተደረገው የእግር ጉዞ አንዳንዶች በፉከራና በቀረርቶ ሌሎች ደግሞ ኢትዮጵያን የሚያሞግሱ ዜማዎችን እያዜሙ ጉዞውን ቀጥለዋል፡፡ በተለይ ለዚህ የድል በዓል የኪነ ጥበብ ባለሙያዎች ቀድመው ከመሰናዳታቸው በበለጠ አባቶች ይታወሱ ዘንድ በባዶ እግራቸው ሲፎክሩና ሲሸልሉ ላየ ደስታን አጭሯል፡፡ዕለቱ የድል በዓል ሊባል የቻለው የቀደሙት አባቶች ለአገራቸው በአንድነት ሆነው በመታገላቸውና መስዋዕት በመሆናቸው ጭምር ነው ሲሉም ተሰምተዋል፡፡የዓድዋ የድል በዓል አከባበር ከተንፀባረቁባቸው መልዕክቶች ብዙዎች አንድነትንና ሰዋዊነትን የሚያንፀባርቁ ናቸው፡፡ወጣቶች ካንፀባረቋቸው ሐሳቦች መካከል ‹‹እንነጋገር ያገሬን ነገር››፣ ‹‹እንነጋገር የዓባይን ነገር›› ጎልተው ተሰምተዋል፡፡ በተለይም የህዳሴ ግድብ ዙሪያ የበዓሉ ተሳታፊዎች ይበልጥ አንድ መሆናቸውን አሳይተውበታል፡፡ በዋዜማው የካቲት 22 ቀን በሰውኛ ፕሮዳክሽን ኢንተርቴይመንት አማካይነት የተዘጋጀው ‹‹ምሕረት ዋዜማ›› ቴአትር የበዓሉ መንደርደርያ ሆኗል፡፡በሚካኤል ሚሊዮን፣ ምንተስኖትና መዓዛ ታከለ የተደረሰውና 150 ተዋንያን የተሳተፉበት ‹‹ምሕረት ዋዜማ›› ቴአትር የአፄ ምኒልክ ሩህሩህነት ብሎም ቀደምት የነበረውን የሰዎች መደመማጥና የሃይማኖት አባቶች ተሰሚነት በከፊል ያንፀባረቀ ነው፡፡ የዘንድሮ የዓድዋ ድል በዓል አብዛኛው ሐሳብ በይበልጥ አገራዊ አንድነት ላይ ያንፀባረቀ ነው፡፡ በሌላ በኩል ‹‹ኢትዮጵያዊነት›› ዝክረ ዓድዋ ልዩ የኪነ ጥበብ ምሽት ሌላኛው የዓድዋ ድል በዓል የተከበረበት ነው፡፡ በምሽቱ አጭር የመድረክ ቴአትር፣ ግጥም፣ ፉከራ ሽለላና ቀረርቶ የቀረበ ሲሆን ተጋባዥ እንግዶች በዓሉን በማስመልከት የተለያዩ መልዕክቶችን ለታዳሚያን አቅርበዋል፡፡ ከመልዕክቶቹ መካከል የዓድዋ ድል በዓል የጥቂት ወይም የአንድ ጎራ ተደርጎ ብቻ የሚወሰደው አካሄድ መቅረት እንዳለበትና በዓሉ የጥቁር ሕዝብ ድልነት በተጨማሪ የሰው ልጅ እኩልነት የተረጋገጠበት መሆኑ ይገኙበታል፡፡ በሌላ በኩል የኢትዮጵያ ህዳሴ ግድብን ኢትዮጵያዊ በሙሉ ባለው አቅምና ችሎታ ግድቡን ከማጠናቀቅ ባሻገር ከግድቡ ጋር በተያያዘ ጉዳይ ለሚፈጥረው ነገር በሙሉ ኢትዮጵያውያን ዕገዛ ማድረግ እንደሚገባቸው ተንፀባርቋል፡፡የዓድዋ ድል ቀደምት አባቶችና እናቶች የእርስ በእርስ ሽኩቻዎችን ወደ ጎን ትተው ለአገራቸው አንድ በመሆናቸው የመጣ ድል በመሆኑ አሁንም በአገር ህልውና በሚመጣ ጉዳይ አንድ መሆን ይጠይቃል የሚሉ ሐሳቦች በምሽቱ በይበልጥ ተደምጠዋል፡፡,"የዓድዋ ድል,ዳግማዊ ምኒልክ አደባባይ",Amharic,ኪንና ባህል,
https://www.ethiopianreporter.com/article/18268,የካራማራ ድል 42ኛ ዓመት,,http://www.ethiopianreporter.com/sites/default/files/2020-03/amharicI_10.jpg,በጋዜጣዉ ሪፓርተር,"‹‹ሆ ብሎ ተነሳ ሕዝባዊ ሠራዊት ጉዞ ጀመረ እየዘመረ አቀበት ጋራ ቁልቁለት ወጣ ወረደ ሠራዊቱ አገሬ መመኪያ ክብሬ አትደፈርም እናት አገሬ… ›› ይህ የግጥም አንጓ ጎረቤት አገር ሶማሊያ በ1969 ዓ.ም. ኢትዮጵያን በወረረ ጊዜ ወረራውን ለመቀልበስ 300,000 ሕዝባዊ ሠራዊት በከተተበት ጊዜ ከተዘመሩት ቀስቃሽ ዘፈኖች አንዱ ነበር፡፡ በ‹‹ታላቋ ሶማሊያ›› ቅዠት የተለከፉት የሶማሊያ መሪዎች እነዚያድ ባሬ በምሥራቅ ኢትዮጵያ 700 ኪሎ ሜትር ድረስ ዘልቀው ተቆጣጥረው ነበር፡፡ መደበኛውና ሕዝባዊው ሠራዊት በወሰዱት አጸፋ የሶማሊያ ጦር በጅግጅጋ ካራማራ የተደመሰሰው የካቲት 26 ቀን 2012 ዓ.ም. ነበር፡፡ የዚህን ታላቅ ድል 42ኛ ዓመት በአዲስ አበባ ከተማ በሚገኘው ትግላችን ሐውልት ሥር፣ በኢትዮጵያና ኩባ ወዳጅነት ፓርክ በዓውደ ውጊው የዋሉ የቀድሞ ሠራዊት ከፍተኛ መኮንኖችና የተለያዩ የኅብረተሰብ ክፍሎች ተገኝተዋል፡፡ ፎቶው የአከባበሩን ከፊል ገጽታ ያሳያል፡፡ ",,Amharic,ኪንና ባህል,
https://www.ethiopianreporter.com/article/18269,በቅርፅና መስመሮች የሕይወት ሒደት የታየበት ዓውደ ርዕይ,,http://www.ethiopianreporter.com/sites/default/files/2020-03/amharicI_11.jpg,በጋዜጣዉ ሪፓርተር,በሔለን ተስፋዬሐሳብ፣ ስሜት፣ ፍላጎት፣ ጥንካሬ፣ ነፃነት፣ አለመተማመን፣ ፍርሃት፣ ደስታ፣ ሐዘን፣ ጨለማ፣ ብርሃን የተንፀባረቀበት የቅርፃ ቅርፅና ሥዕል ዓውደ ርዕይ ነው፡፡በጣውላ ተጠርበው በብዙ ልፋት ለዕይታ ሲቀርብ ከሙያው ውጪ ላሉ ሰዎች እንዴት? ቢያስብልም በዘርፉ ለሚሰማሩ ሰዎችን ግርምትን ያጭራል፡፡ከጣውላ የተሠሩ ቅርፃ ቅርፆች በቁጥር ስድስት ናቸው፡፡ ነገር ግን ወደ ዓውደ ርዕይ ሲገቡ ቀድሞ ከመስመር ሥዕሎቹ የሰው ዕይታ ውስጥ የሚገቡት ቅርፃ ቅርፆች ናቸው፡፡ ብዙ የተለፋበት፣ የተደከመበት እንደሆነ ያስታውቃል፡፡ የአንዳንዶቹ ቅርፃ ቅርፆች ሥራ በአንድ ጊዜ ይኼ ነው ለማለት ስለሚያዳግት ረዘም ላሉ ደቂቃዎች ማጤን፣ ማሰላሰልና ማሰብ ይጠይቃል፡፡ምንም እንኳን በዘርፉ የሚገኙ ባለሙያዎች ስለ ቅርፃ ቅርፆቹ ሐሳብ ቀረብ ያለ ሐሳብ ቢያቀርቡም የሁሉም ሐሳብ ግን እንደየግለሰቡ ዕይታ የተለያየ ነው፡፡ይህ የሆነበት ምክንያት ደግሞ በቀላሉ ተገማች ባለመሆኑ በበለጠ ሰዎች በየራሳቸው ዕይታ ስለሚረዱት ወይም የቀራፂው የሐሳብ ጥልቅ መሆን አልያም የፈጠራ ሐሳቡ እጅግ ከተለመደው አሠራር መለየቱ በመሆኑ እንደሆነ ይረዳል፡፡ከስድስቱ ቅርፃ ቅርፆች አንደኛው ነፃነትን፣ እንቅስቃሴ፣ ውበትን ጥንካሬ፣ ማንነት፣ ቻይነትን በአንድ ላይ አጣምሮ የያዘ ቢሆንም ከዘርፉ ባለሙያዎች ውጭ ይህን ለመገመት ጊዜ ሊወስድ ይችላል፡፡ ከዚህ በበለጠ ግን ምንድነው? የሚል ጥያቄ ሊያጭር የሚችል ዓይነት ሥራ ነው፡፡ የነፃነት ስያሜ ያለው ቅርፅ በሴት አምሳያ የተቀረፀ ሲሆን ይበልጡኑ ውበት ከመላበሱ ባሻገር የተሠራበት ጣውላ ይበልጥ አንፀባራቂ አድርጎታል፡፡በቅርፁ ላይ መስመር አለው፣ ለቀራፂው የተለየ ሐሳብ ያስተላልፉ ዘንድ ይበልጥ እገዛ ሲያደርግ በእንሰት የተወከለው ቅርፅ ነፃነት ያለ ገደብ እንዲሁም ጣውላው ያለው ተፈጥሮአዊ መስመሮች ተደምረው ሒደትን፣ የሕይወት ቀጣይነት እንዲያስተላልፉ ተደርገው መሠራታቸው ቀራፂዋ ታስረዳለች፡፡ ሌሎችም በጣውላ የተሠሩ ሥራዎች ይገኛሉ፡፡ የእናትና ልጅ ቁርኝት የተገለጸበት ቅርፅ እጅግ ሳቢና ውብ ነው፡፡ እናትና ልጅን ቅርፅ የተገለጸው እናት በአስተቃቀፍ ከምትገልጸው ፍቅር በተጨማሪ ከማሕጸን ጀምሮ ያለውን የእናትን ኃላፊነትን፣ ፍቅርንና በሁለቱ መካከል መነጣጠል አለመኖርን በእጥፍ የሚያሳይ ነው፡፡በሌላ በኩል ጋሻ የተሠራበት መንገድ ሌላኛው በዓውደ ርዕዩ የተካተተ ሲሆን፣ ሐሳቡም ሰዎች በሕይወታቸው የሚተማመኑበት ነገር ላይ በአስፈላጊ ሰዓት (የቁርጥ ቀን) መና የሚሆንበት ወይም አንዳንድ ነገሮች ከአቅም በላይ ችግሮች ከመጣ ጋሻም አይሠራም፣ ዕውቀት አይሠራም አንድ ነገር ብቻ ይሠራል እሱም ‹‹ፈጣሪ›› የሚል ትርጓሜ ያለው ቅርፅ ነው፡፡የጋሻ ቅርፅ የተሠራው ከጣውላ ሲሆን ሙሉ ክብ ሳይሆን ከወገቡ በላይ በመዳብ አንደ ጃርት በተሰካለት ቅርፅ የያዘ ነው፡፡ በሌላ በኩል በሥዕልና ቅርፅ ቅርፅ ዓውደ ርዕዩ 16 የመስመር ሥዕሎች ለዕይታ ቀርበዋል፡፡የሰው ልጅ ከማሕፀን ጀምሮ የማደግ ሒደት እንዳለው ሁሉ የአንድ ሥዕል ዕድገት፣ ውበት በመጨረሻው የውበት የሚለየው የመስመሮቹ ድምር ነው፡፡በሌላ በኩል ፍርሃት (መርበትበት) በደስታና ሐዘን የሚገልጸው መስመር ሥዕል አንዱ ሲሆን አቃፊነትና ሌሎችም የመስመርና የነጠብጣብ ብዛት የተገለጹ ሥዕሎች በዓውደ ርዕዩ ተካተዋል፡፡ በመስመር የተሠራው ሥዕሎች ቀለም ስለሌለው ሁሉም ባለሙያ ሆነም አልሆነም ያለ ገደብ በታየው ልክ የራሱን እንዲያስብ ዕገዛ ያደርጋል፡፡ሥራዎቿን ያቀረበችው በዓውደ ርዕይ አዲስ ኪዳን አምባዬ ሥዕሎቹ ጎብኚው ሊያስብ የፈለገውን ነገር ያለ ገደብ እንዲያስብ የሚረዳ እንደሆነ ትናገራለች፡፡በብዙ መስመሮች የተሠሩ ሥዕሎች ኢትዮጵያ ውስጥ ከተለመደው አሣሣል ዘይቤ ወጣ ቢልም የተለያዩ ስሜቶች፣ እሳቤዎች ቦታዎች የተገለጸበት መንገድ ነው ትላለች፡፡ ሥዕሎቹንና ቅርፃ ቅርፆቹን የሚጎበኙት ሰዎች ይደነቃሉ፣ ይገረማሉ፣ ግራ ይጋባሉ፣ ያጤናሉ፣ ያብሰለስላሉ፣ ጥያቄ ይጠይቃሉ የምትለው ሠዓሊዋ፣ ሥዕል (ቅርፃ ቅርፅ) እንደዚህ ሲሆን ያድጋል፣ በተጨማሪም የተሻለና የተለየ አቀራረብ ተይዞ እንዲመጣ ይጋብዛል ብላለች፡፡ በአሜሪካ ሜኔሶታ የሥነ ጥበብ ኮሌጅ በእንጨት ዲዛይን ስፔሻላይዝድ አድርጋ የተመረቀችው ዲዛይነር አዲስ ኪዳን አምባዬ በተለያዩ አገሮች መዲናዎች በዋሽንግተን ዲሲ፣ ፖርትላንድ፣ ማይኒ፣ ቺካጎ፣ ጋና ላይ በተለያየ ጊዜያት ሥራዎቿን አቅርባለች፡፡አንዳንደ ሠዓሊዎች ዕምቅ ችሎታ ያላቸው ቢሆንም ራሳቸውን ከመፈለግ ይልቅ የሰዎችን በመቅዳት የራሳቸውን ችሎታ በራሳቸው ሲያጠፉ ይታያሉ የምትለው አዲስ ኪዳን ተሰጧቸውን ለማውጣት ያለውን ችግር ተቋቁመው ማለፍ ይጠበቅባቸዋል ብላለች፡፡በሌሎች የዓለም አገሮች ሥዕል፣ ቅርፅ ቅርፅ ማኅበረሰቡም ሆነ የመንግሥት አካል ትልቅ ቦታ በመስጠቱ ለአገሮቹ ገቢ በማስገኘት ግንባር ቀደም እንደሆነ ትናገራለች፡፡ከዚህም በተጨማሪ ባለሀብቶች ጭምር በዘርፉ ስለሚሳተፉ መንግሥት ለዘርፉ ዕገዛ ባያደርግ እንኳን በሌሎች ግለሰቦች ከፍ እንዲል ይደረጋል የምትለው አዲስ ኪዳን፣ በኢትዮጵያም የዚህ ዓይነቱ አካሄድ መተግበር አለበት ብላለች፡፡ አዲስ ፋይን አርት ጋለሪ ‹‹ነፃነት›› በሚል ርዕስ ያቀረበው ዓውደ ርዕይ ሚያዝያ አጋማሽ 23 ድረስ ለጎብኚዎች ክፍት ሆኗል፡፡ ,"ዓውደ ርዕይ,ሥነ ቅርፅ,ሥዕል",Amharic,ኪንና ባህል,
https://www.ethiopianreporter.com/article/18271,የቅድመ ሰው ጭንቅላቶች አዲስ ግኝት በጎና,,http://www.ethiopianreporter.com/sites/default/files/2020-03/amharicI_12.jpg,ሔኖክ ያሬድ,ኢትዮጵያ ‹‹ምድረ ቀደምት›› ካሰኛት አንዱ በበርካታ የቅድመ ሰው ዝርያ መረጃ ክምችት መታወቋ ነው፡፡ ከሦስት አሠርታት በፊት የተገኙት የሆሞ ኢሬክተስ ቅሬተ አካላት የሚታወቁት ከመካከለኛው አዋሽ ዲካ፣ ከደቡባዊ ኢትዮጵያ መልከ ቁንጡሬና ኮንሶ ብቻ ነበር፡፡ ባለፉት ሠላሳ ዓመታት በአፋር ልዩ ስሙ ጎና በሚባለው ሥፍራ በተከታታይ ዘመናት በተደረጉት የፓሊዎአንትሮፖሎጂ ጥናቶች የቅድመ ሰው ዝርያ ቅሬተ አካላት መገኘት ጀምረዋል፡፡ ቀዳሚው ግኝት የመጀመርያዋን የሴት ሆሞ ኢሬክተስ የዳሌ አጥንት ነበር፡፡ ባለፈው ሳምንት አጋማሽ ደግሞ ሁለት የቅድመ ሰው ጭንቅላት ቅሬተ አካላት ከድንጋይ መሣሪያዎች ጋር መገኘታቸው ይፋ ተደርጓል፡፡ ከሃያ ዓመት በፊት በጎና መካነ ጥናት ፕሮጀክት የተገኙትና ጥናትና ምርምር ሲካሄድባቸው የነበሩት ግኝቶች ባለ ሙሉ የራስ ቅል የ1.5 ሚሊዮን ዓመታት ዕድሜ፣ ከፊል የራስ ቅሉ 1.2 ሚሊዮን ዓመታትን ማስቆጠራቸው መረጋገጡ ታውቋል፡፡ የጥናትና ምርምር ግኝቶቹ የካቲት 25 ቀን 2012 ዓ.ም. (ማርች 4 ቀን 2020) በኢትዮጵያ ሰዓት አቆጣጠር ምሽት 2፡00 ሰዓት ላይ በሳይንስ አድቫንስስ (Science Advances) ጆርናል በኦንላይን ታትመው ወጥተዋል፡፡ ይህንኑ ሰነድ የቅርስ ጥናትና ጥበቃ ባለሥልጣን በኢትዮጵያም ይፋ አድርጎታል፡፡ግኝቱ ይፋ የተደረገው ስፔን በሚገኘው የሰው ልጅ አመጣጥ ጥናት ማዕከል (Centro Nacional de Investigación sobre la Evolución Humana (CENIEH)) ሳይንቲስት በሆኑት በትውልደ ኢትዮጵያ ስፔናዊ ተማራማሪ ስለሺ ሰማው (ዶ/ር) እና በአሜሪካ በሳውዘርን ኮኔክቲከት ስቴት ዩኒቨርሲቲ ተመራማሪ ማይክል ሮጀርስ (ዶ/ር) በሚመራው የጎና መካነ ጥናት ፕሮጀክት ነው፡፡ በጎና የተገኙት የሆሞ ኢሬክተስ የራስ ቅሎች ሁለት ሲሆኑ፣ አንዱ ሙሉ የራስ ቅል የ1.5 ሚሊዮን ዓመታት ዕድሜ ያለው ሲሆን፣ በአቶ ኢብራሂም ሀቢብ (የአፋር ክልል ተወላጅ አሁን በሕይወት የሌሉ) እ.ኤ.አ በ2000 በጎና ዲና አውላ ተብሎ በሚጠራው ወንዝ የተገኘ ነው፡፡ ሁለተኛው ግኝት ከፊል የራስ ቅል ዕድሜው 1.2 ሚሊዮን ዓመት ሲሆን ቡሲዲማ ተብሎ ከሚጠራው አካባቢ እ.ኤ.አ. በ1999 በኒኮላስ ቶዝ (ፕሮፌሰር) የተገኘ ነው፡፡ የራስ ቅሎቹ ሆሞ ኢሬክተስ በመባል በሚታወቀው የቅድመ ሰው ዝርያ መደብ ውስጥ የሚካተቱ ሲሆን፣ እነዚህም ቅሬተ አካላት ኦልዶዋን እና አሹሊያን ተብለው በሚጠሩት የድንጋይ ዘመን መሣሪያዎች ይጠቀሙ ነበር፡፡ ኦልድዋን የቅድመ ሰው ዝርያ ከ2.6 ሚሊዮን ዓመታት ጀምሮ ሲጠቀምበት የነበረ የድንጋይ መሣሪያ ዓይነት ሲሆን፣ ይህም የመጀመሪያው የተረጋገጠ የድንጋይ መሣሪያ ቴክኖሎጂ የተጀመረበት ነው፡፡ ከ1.7 ሚሊዮን ዓመታት ገደማ በፊት “አሹሊያን” ተብሎ የሚታወቀው እና ሆሞ ኢሬክተስ ለመጀመሪያ ጊዜ ጠርቦ ቅርጽ የያዘ የድንጋይ መጥረቢያ (Handaxes) የተጠቀመበት ወቅት ነው፡፡ የአሁኑ የጎና ግኝት ሆሞ ኢሬክተስ ሁለቱንም የድንጋይ መሣሪያ ዓይነቶች በአንድ በተመሳሳይ ጊዜ ሠርቶ ይጠቀም እንደነበር በጉልህ አመላክቷል፡፡ እንደ ሰነዱ መግለጫ፣ የጎና መካነ ጥናት  ‹‹ሉሲ›› (ድንቅነሽ) በመባል የምትታወቀው የቅድመ ሰው ዝርያ ከተገኘችበት የሀዳር መካነ ቅርስ ጋር አዋሳኝ ሲሆን፣ ‹‹አርዲፒተከስ›› (አርዲ) በመባል የሚታወቀው የቅድመ ሰው ዝርያ ቅሬት የተገኘበት የመካከለኛው አዋሽ መካነ ቅርስ ከጎና በስተደቡብ ይገኛል፡፡ በጎና በዳና አውሌ የተገኘው የተሟላ የራስ ቅል የጭንቅላት መጠኑ 590 ሲሲ ሲገመት እስካሁን በአፍሪካ ከሚታወቁት የሆሞ ኢሬክተስ ቅሬተ አካላት በጣም አነስተኛው ነው፡፡ በተጨማሪም ይህንን የራስ ቅል ልዩ የሚያደርገው በጆርጂያ ሪፐብሊክ ውስጥ ከሚገኘውና ድማኒሲ (Dmanisi) ተብሎ ከሚጠራው መካነ ቅርስ ከተገኙት የሆሞ ኢሬክተስ የራስ ቅል ቅሬተ አካላት ጋር የአንጎሉ መጠን ተመሳሳይ በመሆኑ ነው፡፡ ሁለተኛውና በቡሲዲማ የተገኘው ከፊል የራስ ቅል በሌሎች የአፍሪካ አገሮች ከተገኙት ጋር ተመሳሳይነት ያለው ነው፡፡ በዚህ አንፃር እስካሁን በርካታ ተመራማሪዎች እንደገመቱት አሹሊያን ከ1.7 ሚሊዮን ዓመታት በፊት ቀደምቱን ኦልዶዋን ሙሉ በሙሉ የተካ ሳይሆን፣ ሆሞ ኢሬክተስ ሁለቱንም የድንጋይ ዘመን ቴክኖሎጂ ለበርካታ ዘመናት ጎን ለጎን ይጠቀምባቸው እንደነበር የጎና መረጃ በጉልህ አሳይቷል፡፡ ሆሞ ኢሬክተስ በጥንታዊ ወንዞች አካባቢ ሰፍሮ ዙሪያውን በዛፍ በተከበበና በአቅራቢያው ገላጣ በሆነና በርካታ እንስሳት ባለበት አካባቢ በመኖር ከወንዞች የሚያገኛቸውን ድንጋዮች እየጠረበ የድንጋይ መሣሪያ በመሥራት የእንስሳት ሥጋ ይመገብ ነበር፡፡ ለዚህም መረጃ በስለት የመገዝገዝና የመቆረጥ ምልክት ያለባቸው የእንስሳት ቅሬተ አካላት ከድንጋይ መሣሪያዎች ጋር ተገኝተዋል፡፡ ይሁን እንጂ የእንስሳቱ ሥጋ በአደን ወይም በሌላ ዘዴ ለመገኘቱ ተጨማሪ ጥናት ያስፈልጋል ይላል ሰነዱ፡፡ የጎናውን ግኝት አስመልክቶ ስለሺ ሰማው እንዳብራሩት፣ የጎናው ግኝት ቀደምትነት ያለው ኦልዶዋን የድንጋይ ዘመን ቴክኖሎጂ ከ2.6 ሚሊዮን ዓመታት በፊት ጀምሮ ሲታወቅ፣ የአሹሊያን ቴክኖሎጂ ደግሞ ከ1.7 ሚሊዮን ዓመታት ጀምሮ ነው፡፡ ይሁን እንጂ የጎናው ግኝት ሆሞ ኢሬክተስ ሁለቱንም የድንጋይ ቴክኖሎጂ ጎን ለጎን ለረዥም ዘመናት ይጠቀምበት እንደነበር አመላክቷል፡፡ አጋራቸው ማይክል ሮጀርስ በበኩላቸው አንድ የሆሚኒድ ዝርያ የተወሰነ የድንጋይ ቴክኖሎጂ ሲጠቀም ኖሯል ለማለት ከአሁን በኋላ አስቸጋሪ በመሆኑ የሰው ልጅ የቴክኖሎጂ ዕድገት ተጨማሪ ምርምር እንደሚያስፈልገው ጥናታችን ያሳያል ሲሉ ገልጸዋል፡፡ በዓለም አቀፍ ደረጃ ለመጀመሪያ ጊዜ የቅድመ ሰው ዝርያዎች ከ1.8 ሚሊዮን ዓመታት በፊት የኦልዶዋንን ቴክኖሎጂ ይዘው እስከ ጆርጂያ ድረስ የዘለቁት የአፍሪካን አኅጉር ለቀው በመውጣት ነው፡፡ አፍሪካ የቀረው የሆሞ ኢሬክተስ ዝርያ ለመጀመሪያ ጊዜ የአሹሊያን ቴክኖሎጂ መጠቀሙ ታምኖበታል፡፡ በስለሺ ሰማው (ዶ/ር) ግምት ‹‹የጎናው የራስ ቅል በድማኒሲ ሳይት ጆርጂያ ከሚገኙት ጋር መመሳሰል ምናልባትም ቀድሞ ከአፍሪካ የወጡት የቅድመ ሰው ዝርያዎች አንድ ቦታ ሳይቀመጡ እንደገና ወደ አፍሪካ ተመልሰውም ሊሆን ይችላል፡፡››የጎናው ሆሞ ኢሬክተስ ግኝት አዲስና አስፈላጊ ተጨማሪ መረጃ ማበርከቱን የሚያወሱት ስለሺ ሰማው፣ ሆሞ ኢሬክተስ በደቡብ ምሥራቅ እስያ ከ100 ዓመታት በፊት አንስቶ በተለያዩ አኅጉራት ቢታወቅም የጎናው ግኝት በወንድና በሴት ፆታ መካከል የነበረውን የአካል ልዩነት ግምት ውስጥ እንድናስገባ ማድረጉ ልዩ አስተዋፅኦ አለው ይላሉ፡፡ ማይክል ሮጀርስ በበኩላቸው ‹‹ለወደፊቱ ትልቁ የምርምር ሥራ የድንጋይ መሣሪያ ቴክኖሎጂ ከትውልድ ወደ ትውልድ እንዴት ይተላለፍ እንደነበር ማወቅ ሲሆን በተለይም የተለያዩ የሆሚኒድ ዝርያዎች ተመሳሳይ ቴክኖሎጂ አጠቃቀምን ለመረዳት ተጨማሪ ጥናት ያስፈልጋል፤›› ብለዋል፡፡ የጎና የፓሊዎአንትሮፖሎጂ ጥናት ፕሮጀክት ባለፉት 30 ዓመታት የምርምር ሥራው በዓለም እጅግ ጥንታዊና 2.6 ሚሊዮን ዓመታት ያስቆጠሩ የድንጋይ መሣሪያዎችን፣ እንዲሁም 4.4 ሚሊዮን ዓመታት ያስቆጠረውን አርዲፒተከስ ራሚደስ የተባለውን ጥንታዊ የሰው ዘር ቅሬተ አካላት በማግኘት በተለያዩ ዓለም አቀፍ የሳይንስ ጆርናሎች ላይ አሳትሟል፡፡ በአሁኑ ጊዜ ፕሮጀክቱ በቀጣይነት በጥናት ቦታው ውስጥ በሚገኙ ስድስት ሚሊዮን ዓመታት ዕድሜ ባላቸው የጥንታዊ አለት/አፈር ንብርብሮች ውስጥ ጥናቱን በማካሄድ ላይ ይገኛል፡፡ በሚቀጥሉት ዓመታት በሚያካሂዳቸው የመስክና የላቦራቶሪ ጥናቶች በሰው ዘር ሥነ ሕይወታዊ አመጣጥና ባህላዊ ታሪክ ላይ አዳዲስ ግኝቶችን የማሳተም ዕቅድ አለው፡፡ ፕሮጀክቱ በአሁኑ ጊዜ በቀጣይነት ጥናቱን የሚያካሂደው ከቅርስ ጥናትና ጥበቃ ባለሥልጣን በተሰጠው ፈቃድ መሠረት መሆኑ ታውቋል፡፡ ባለሥልጣኑ የጎና አዳዲስ ግኝቶችን ተከትሎ ባወጣው መግለጫ ግኝቶቹ ኢትዮጵያ በዘርፉ ሳይንስ ያላትን ቀዳሚነትና ተመራጭነት ከማጉላቱም በላይ ገጽታዋንም አዎንታዊ በሆነ መልኩ እንደሚገነባ ይታመናል ብሏል፡፡,"አርኪዎሎጂ,ቅሬተ አካል,አፋር,ጎና",Amharic,ኪንና ባህል,
https://www.ethiopianreporter.com/index.php/article/17838,የኢራን በስህተት የመታችው አውሮፕላን መዘዝ,,http://www.ethiopianreporter.com/sites/default/files/2020-01/Alem3.gif,ሻሂዳ ሁሴን,"በዩክሬን ዓለም አቀፍ አየር መንገድ የሚተዳደረው ቦይንግ 737 አውሮፕላን የቴህራን ዓለም አቀፍ ኤርፖርትን ለቆ በተነሳ በጥቂት ደቂቃዎች ውስጥ ከዕይታ (ከራዳር) ጠፋ፡፡ ወደ ዩክሬን በማቅናት ላይ የነበረው ይህ አውሮፕላን ከአፍታ በኋላ 176 መንገደኞችና የአየር መንገዱን ሠራተኞች ይዞ የመከስከሱ ዜና ተሰማ፡፡ በአደጋው ሕይወታቸውን ያጡት 82 ኢራናውያን፣ 63 ካናዳውያን፣ 11 ዩክሬናውያን፣ 10 ስዊዲናውያን፣ አራት አፍጋን፣ ሦስት የጀርመን፣ ሦስት የእንግሊዝ ዜግነት ያላቸው 167 መንገደኞች ሲሆኑ፣ ቀሪዎቹ ዘጠኝ ተጎጂዎች የአየር መንገዱ ሠራተኞች ናቸው፡፡ በአካባቢው የነበሩ የዓይን እማኞች በሰማይ ላይ እሳትና የተቃጠሉ የአውሮፕላኑን ክፍሎች ማየታቸውን፣ መስክ ላይ እንዴት እንደተበታተነም መመልከታቸውን ቃል ሰጥተዋል፡፡አውሮፕላኑ ረቡዕ ታኅሣስ 29 ቀን 2012 ዓ.ም. ፓራንድና ሻህራር በተባሉ የኢራን ከተሞች መካከል መከስከሱ ሲገለጽ የአደጋው ምክንያት ገና አልታወቀም ነበር፡፡ የአደጋው መንስዔ ይሆናሉ የተባሉ የተለያዩ መላምቶች ሲወጡ ነበር፡፡ ጉዳዩን በቅርበት ሲከታተል የነበረው የኢራን ሚዲያ አደጋው የደረሰው በአውሮፕላኑ የቴክኒክ ችግር ሊሆን እንደሚችል ሲገልጽ፣ በዩክሬን በኩል ደግሞ አውሮፕላኑ የተከሰከሰው በሮኬት ጥቃት እንደሚሆን አስተያየት ይሰጥ ጀመር፡፡ የአደጋው ምክንያት በትክክል ሳይረጋገጥ ግምታቸውን ከመስጠት የተቆጠቡ የሁለቱ አገሮች ባለሥልጣናት ግን የምርመራ ውጤቱ ይፋ እስኪሆን መጠበቅን መረጡ፡፡ የአውሮፕላኑ የመከስከስ ዜና የተሰማው ኢራን በኢራቅ በሚገኙ የአሜሪካ የወታደሮች ካምፕ ላይ የሮኬት ጥቃት በፈጸመች በሰዓታት ልዩነት ውስጥ መሆኑ አጋጣሚ ተብሎ የሚታለፍ ጉዳይ አይደለም የሚሉም የተለያዩ ጥያቄዎችን ያነሱ ነበር፡፡  የአውሮፕላኑ አብራሪ ካፕቴን ቮሎድሚሪ ጋፓኔንኮ ቦይንግ 737 አውሮፕላንን ለ11,600 ሰዓታት ያበረረ ልምድ ያለው መሆኑን፣ ኢንስትራክተር ፓይለቱ አሌክሲ ናውምኪንም እንዲሁ 12,000 ሰዓታት የበረራ ልምድ ያካበተ መሆኑን በመግለጽ፣ አደጋው ከሙያ ብቃት ጋር እንደማይያያዝ የሚገልጹ መረጃዎች ሲለቀቁም ነበር፡፡ የዩክሬን ዓለም አቀፍ አየር መንገዶች ፕሬዚዳንት ዩቬኒ ዳይከንም፣ ‹‹ከበረራ ሠራተኞቹ በኩል ምንም ዓይነት ስህተት ሊኖር አይችልም፤›› ብለው ነበር፡፡ በዩክሬን ከተማ ኬይቭ በሰጡት ጋዜጣዊ መግለጫም የቴህራን ኤርፖርት፣ ‹‹ቀላል ኤርፖርት አይደለም፡፡ ፓይለቶቹም የዓመታት ልምድ ያካበቱ ናቸው፤›› ሲሉ ተደምጠዋል፡፡የካናዳ ጠቅላይ ሚኒስትር ጀስቲን ትሩዲ 138ቱ ከዩክሬን ወደ ካናዳ ይሄዱ የነበሩ የትራንዚት መንገደኞች እንደነበሩ፣ እነዚህን መንገደኞች ያጓጉዝ የነበረው አውሮፕላን ቶሮንቶ ሲደርስ አብዛኛው ወንበሮቹ ክፍት እንደነበሩ ገልጸዋል፡፡ የዓለምን ትኩረት ስቦ የሰነበተው ይህ አደጋ በአሜሪካና በኢራን መካከል የነበረውን ውጥረት መልኩን እንዲቀይር አድርጓል፡፡ ዓርብ ታኅሣሥ 24 ቀን 2012 ዓ.ም. የኢራን ብሔራዊ ጀግና የሚባሉት የኢራን ሌተና ጄኔራል ቃሲም ሱሌማኒ በአሜሪካ በመገደላቸው የተቆጡ ኢራናውያን ብቻ ሳይሆኑ አውሮፓውያንም ጭምር ናቸው፡፡ በአሜሪካ ጎን እንደምትሠለፍ እርግጥ የሆነችው ኢራቅ እንኳ የአሜሪካን ዕርምጃ በግልጽ ተቃውማለች፡፡ የአንድን አገር ሉዓላዊነት መግፈፍ የተባለው የቃሲም ሱሌማኒ ግድያ አብዛኞቹ የተደሰቱበት አልነበረም፡፡ ጄኔራሉ ለአሜሪካ ተኝተው የማያድሩ ነበሩ የሚሏቸው እንኳ ዕርምጃው የባሰ ጉዳት ሊያስከትል እንደሚችል በመግለጽ አግባብነት እንደሌለው ሲገልጹ ነበር፡፡ ለሦስተኛው የዓለም ጦርነት መነሻ ሊሆን እንደሚችል የሠጉም በየሚዲያው አስተያየት ሲሰጡ ነበር፡፡ አሜሪካን ለማጥቃት በዝግጅት ላይ ሳሉ ነው የቀደምናቸው የሚሉት የአሜሪካ ፕሬዚዳንት ዶናልድ ትራምፕ፣ ኢራን የአፀፋ ዕርምጃ የምትወስድ ከሆነ ዋጋ እንደምትከፍል ሲያስፈራሩ፣ ታሪካዊ የኢራን ቦታዎችን ጨምሮ በ52 የተመረጡ ሥፍራዎች ላይ ጥቃት እንደሚፈጽሙ ሲያስፈራሩ ደግሞ ቁጣው ጠንክሮ ነበር፡፡ የዚህ ሁሉ ድምር ዓለም ለኢራን እንዲያደላ ባደረገበት በዚህ ወሳኝ ወቅት 176 መንገደኞችን የያዘው የዩክሬን አውሮፕላን ኢራን ላይ መከስከሱ አገሪቱን ጥያቄ ውስጥ ከቶ ነበር የሰነበተው፡፡ ሁለቱን አደጋዎች የሚያያይዝ አንድም ነገር መኖሩ ከመጣራቱ በፊት አንዳች የፖለቲካ ቁማር ስለመኖሩ ሲወራ ነበር፡፡ በአውሮፕላኑ ስለደረሰው አደጋ ወሳኝ መረጃ የሚገኝበት ‹‹ብላክ ቦክስ› እንደተገኘ፣ የኢራን ባለሥልጣናት በምንም ዓይነት ለቦይንግ ኩባንያ አሳልፈን አንሰጥም አሉ፡፡ ጥቂት ካንገራገሩ በኋላ የኢራን የውጭ ጉዳይ ቃል አቀባይ አባስ ሙሳቪ በትዊተር ገጻቸው የአውሮፕላኑ አምራች ቦይንግ የምርመራ ቡድኑን እንዲቀላቀል መወሰኑን ገልጸዋል፡፡ የተለያዩ ባለድርሻ አካላት የተወከሉበት የምርመራ ቡድኑ ውጤት ግን የኢራን ቅዠት ነበር፡፡ኢራን ቦይንግ 737-800 አውሮፕላንን በስህተት መምጣቷን አመነች፡፡ የኢራን የውጭ ጉዳይ ሚኒስትር ጃቫድ ዛሪፍ በተፈጠረው አደጋ መፀፀታቸውንና ማዘናቸውን ገልጸው፣ በአደጋው ወላጆቻቸውን ላጡ ቤተሰቦች መፅናናትን ተመኝተው፣ ይቅርታም ጠይቀዋል፡፡  ይህንን ተከትሎም በሺዎች የሚቆጠሩ ኢራናውያን በንፁኃን ላይ የደረሰውን አደጋ በመቃወም አደባባይ ወጥተዋል፡፡ የ176 ሰዎችን ሕይወት ለቀጠፈው የአውሮፕላን አደጋ ባለሥልጣናቱን አውግዘዋል፡፡ ‹‹ጠላታችን እናንተ ናችሁ!›› እያሉ የኢራን መሪዎች ከሥልጣን እንዲወርዱ ጠይቀዋል፡፡ ጄኔራል ቃሲም ሱሌማኒ በተገደሉ ማግሥት የነበረው የኢራናውያን ቁጣ ወደ መሪዎቻቸው መቀልበሱንም ሚዲያዎች እየዘገቡ ነው፡፡ ‹‹ጠላታችን አሜሪካ ነች እያሉ እየዋሹን ነው፡፡ ጠላቶቻችን እዚሁ ናቸው ያሉት፤›› ሲሉ ተደምጠዋል፡፡ ቅዳሜ ጥር 2 ቀን 2012 ዓ.ም. በተቀሰቀሰው የሕዝብ ተቃውሞ፣ ‹‹ሞት ለአምባገነን!›› እያሉ የኢራን ታላቁ የእስልምና መሪ አያቶላህ ዓሊ አክመኒን ስም ሲጠሩ ነበር፡፡ እንዲህ በሚሉበት ጊዜም በአስለቃሽ ጭስ መመታታቸው ተሰምቷል፡፡ በርካታ ፖሊሶችና ወታደሮች ተቃውሞ በተስፋፋባቸው በዋና ከተማዋ ቴህራን ተሠራጭተዋል፡፡ ተቃዋሚዎቹ በተለየ በቫሊ ኢአሥር አደባባይና በዩኒቨርሲቲ ካምፓሶች በመሰባሰብ ቁጣቸውን እየገለጹ ነው፡፡  176 መንገደኞችን ይዞ በቴህራን የተከሰከሰው ቦይንግ 737 - 800 አውሮፕላን ከራዳር ከመጥፋቱ በፊት 8,000 ጫማ ከፍታ ላይ ወጥቶ ነበር፡፡ አውሮፕላኑ መብረር በጀመረ በሦስት ደቂቃዎች ውስጥ መከስከሱ እየተነገረ ነው፡፡ አውሮፕላኑ ለሦስት ዓመት ከመንፈቅ አገልግሎት ሲሰጥ የቆየ ነው፡፡ ","ኢራን,ዩክሬን,ቦይንግ 737",Amharic,ዓለም,
https://www.ethiopianreporter.com/index.php/article/17771,የኢራን ከፍተኛ ጄኔራል ቃሲም ሱሌማኒ በአሜሪካ መገደል,,http://www.ethiopianreporter.com/sites/default/files/2020-01/alem4.gif,ምሕረት ሞገስ,ዓርብ ታኅሣሥ 24 ቀን 2012 ዓ.ም. ለኢራናውያን መልካም ቀን አልነበረም፡፡ በአገሬው የሚከበሩትና የኢራን መንግሥትን ደኅንነት ማስጠበቅ ቁልፍ ሚና ያላቸው የኢራን ከፍተኛ ጄኔራል ቃሲም ሱሌማኒ በአሜሪካ መገደል ኢራናውያኑን ያስቆጣ ነበር፡፡በተለያዩ ዓለም አቀፍ መገናኛ ብዙኃን የዓርብ ሙሉ ቀን ሰበር ዜና ሆኖ የዋለው የሜጀር ጄኔራል ሱሌማኒ መገደል፣ በኢራናውያን ቁጣን ሲቀሰቅስ፣ ለተቀረው ዓለም ደግሞ ሥጋት ያጫረ ነው፡፡የ62 ዓመቱ ሜጀር ጄኔራል ሱሌማኒ፣ በመካከለኛው ምሥራቅ ለሚከናወኑ ወታደራዊ ዕርምጃዎች ግንባር ቀደም የነበሩ ሲሆን፣ ባግዳድ አየር ማረፊያ ውስጥ ከሌሎች በኢራን ከሚደገፉ ሚሊሽያ አባላት ጋር በነበሩበት ጊዜ ነበር በአሜሪካ የአየር ጥቃት የተገደሉት፡፡የእኚህን ሰው መገደል ሰምተው ለጁምአ ፀሎት በየመስጂዱ የወጡ ኢራናውያን ደረታቸውን እየመቱ፣ እንባቸውን እያፈሰሱ ነበር ሐዘናቸውን የገለጹት፡፡ ‹‹ለአሜሪካ ሞት›› የሚል መፈክር በማስተላለፍም ከጁምአ ፀሎት በኋላም አሜሪካን ሲያወግዙ አምሽተዋል፡፡ የሜጀር ጄኔራል ሱሌማኒ ሞት ከተሰማ በኋላ የኢራን ኤምባሲ በሚገኝባቸው ሥፍራዎች የየአገሮች ዲፕሎማቶች ሐዘናቸውን ሲገልጹ ውለዋል፡፡በኢራን ታዋቂ ሰው ሲሞት የሚደረገው የሐዘን ፀሎት ሲከናወንም፣ ከወጣት እስከ አዛውንት እያለቀሱ ሐዘናቸውን ሲገልጹ ነበር፡፡ይህ የሐዘን እንባ ግን የሐዘን እንባ ብቻ አልነበረም፡፡ በአገራቸው የኢኮኖሚ መዋዥቅ ቅሬታ እንደገባቸውና እንደተከፋፈሉ የሚነርላቸው ኢራናውያንን አንድ ያደረገ፣ በአሜሪካ ላይ የብቀላ ዕርምጃ እንዲወሰድም መልዕክት ያስተላለፈ ነበር፡፡ድርጊቱ ከተፈጸመ በኋላ የአሜሪካው ፕሬዚዳንት ዶናልድ ትራምፕ በትዊታቸው የአሜሪካን ባንዲራ ከማስቀመጥ ውጭ ወዲያው ምንም ባይተነፍሱም፣ ፔንታጎን በኢራቅ የሚገኙ የአሜሪካ ዜጎች በአስቸኳይ ኢራቅን ለቀው እንዲመጡ አዟል፡፡ከሳምንት በፊት በኢራቅ በሚገኘው የአሜሪካ ወታደራዊ ሰፈር ላይ በተፈጸመ የሮኬት ጥቃት አንድ አሜሪካዊ ኮንትራክተር የተገደለው በኢራን የሚደገፉ ሚሊሻዎች በመሩት ጥቃት ነው፣ በኢራቅ አሜሪካ ኤምባሲ ላይ የተፈጸመችው ጥቃትም በኢራን በሚደግፉ ኢራቃውያን ተፈጽሟል፣ ይህን ሁሉ የሚያቀናብሩት ደግም ሜጀር ጄነራሉ ናቸው በሚል ዕርምጃው እንደተወሰደ አሜሪካ አስታውቃለች፡፡በአሜሪካ ላይ ተጨማሪ ጥቃቶችን ለማድረስ እያቀነባበሩ ነበር  በሚል ጄነራሉ መገደላቸውን አሜሪካ በምክንያትነት ብታቀርብም፣ አሜሪካ የፈጸመችው ግድያ በበርካታ የአሜሪካ ወዳጅ አገሮች ጭምር ድጋፍ የተቸረው አልሆነም፡፡ የእስራኤሉ ጠቅላይ ሚኒስትር ቤንያሚን ኔታንያሁ ግድያው በተፈጸመ ዕለት ‹‹አሜሪካ የወሰደችው ዕርምጃ ትክክል ነው›› ብለው ቢናገሩም፣ ሳዑዲ ዓረቢያ፣ ቻይና፣ ፈረንሣይ፣ ሩሲያ፣ እንግሊዝ፣ ጀርመንና ሌሎችም አገሮች ኢራን እና አሜሪካ ረጋ ብለው ችግሮቻቸውን እንዲፈቱ ነበር ምክረ ሐሳብ ያቀረቡት፡፡የተባበሩት መንግሥታት ድርጅት ዋና ፀሐፊ አንቶኒዮ ጉተሬስ፣ ‹‹መካከለኛው ምሥራቅ ከዚህ በኋላ ጦርነት የመሸከም አቅም የለውም፣ በሁለቱም አገሮች በኩል ጥሞና ያስፈልጋል፤›› ሲሉ፣ የፖለቲካ ተንታኞች ደግሞ በሁለቱ አገሮች መካከል ጦርነት ከተጀመረ ዓለም በሁለተኛው የዓለም ጦርነት ካስተናገደችው ዕልቂት በባሰ መከራ ይገጥማታል ብለዋል፡፡አሜሪካ በሉዓላዊት አገር ኢራቅ ገብታ የሌላ አገር ዜጋን መግደል ከሕግ አንፃር አያስኬድም የሚል መከራከሪያ ያነሱም የፖለቲካ ተንታኞች ነበሩ፡፡ ‹‹ሰውየው የኢራን ከፍተኛ ወታደራዊ መሪ እንጂ የአሸባሪ ድርጅት መሪ አይደሉም፡፡ ሜጀር ጄኔራል ሱሌማኒን መግደል የአልቃይዳውን መሪ ቢል ላደን ወይም የአይኤስ መሪ የነበሩትን አል ባግዳዲ እንደመግደል አይደለም›› ያሉም ነበሩ፡፡የሱሌማኒ መገደል የአንድን ሉዓላዊ አገር የጦር ጄኔራል መግደል ነውና አሜሪካን ከፍተኛ ዋጋ ሊያስከፍላት ይችላል ያሉም ነበሩ፡፡በኒው ስኩል የዓለም አቀፍ ግንኙነት ፕሮፌሰር ኒና ክሩቪቼቫ፣ ለፕሬዚዳንት ትራምፕ፣ መግደል የውጭ ጉዳይ ፖሊሲ አካል ነው ይላሉ፡፡ በድሮን ጥቃት ወይም በጥይት መግደል ችግርን መፍታት ተደርጎም ይቆጠራል፡፡ ሆኖም ይህ በየትኛውም ታሪክ እውነት ሆኖ አያውቅም፡፡ ይልቁንም ጠላት በሚሉት ላይ ግድያን መፈጸም ችግሩን ይበልጥ ያበዛል እንጂ አይፈታውም ብለዋል፡፡በየመን፣ በሊቢያ፣ በሶሪያ፣ በአፍጋኒስታን፣  በኢራቅ፣ በፍልስጤም ለኢራን ቀኝ እጅ የሆኑ ሚሊሻዎች መኖራቸውም አሜሪካውያን በተለይ በመካከለኛው ምሥራቅ ምንም ዓይነት ደኅንነቱ የተጠበቀ እንቅስቃሴ እንዳይኖራቸው እንደሚያደርግም ተገልጿል፡፡ኢራናውያን ‹‹ለአሜሪካውያን ምንም ደኅንነቱ የተጠበቀ የመካከለኛው ምሥራቅ ሥፍራ አይኖርም›› ብለው ሲዝቱ፣ የኢራን እስላማዊ መንግሥት የበላይ መሪ አያቶላህ ካሚኒ፣ ሕዝባቸው የሜጀር ጄኔራል ሱሌማኒን ደም እንዲበቀል ጥሪ አቅርበዋል፡፡የአሜሪካ ሴኔት አፅድቆት ሳይሆን በትራምፕ ትዕዛዝ የተፈጸመውን ግድያ አስመልክቶ፣ በተለያዩ ዓለም አቀፍ መገናኛ ብዙኃን አስተያየት የሚሰጡ የፖለቲካ ተንታኞች የግድያውን አስፈላጊነት ጥያቄ ውስጥ ሲያስገቡት ነበር፡፡ አንዳንዶች ፖለቲካዊ ጠቀሜታ የለውም፣ ይልቁንም አሜሪካውያንን ለችግር ያጋልጣል ሲሉ፣ ሌሎች ደግም ትራምፕ በሥልጣን ዘመናቸው ከኦባማ የተሻለ ሠርቻለሁ ለማለት ሲሉ የፈጸሙት ስህተት ሲሉ አብጠልጥለዋቸዋል፡፡በአሜሪካ ዴሞክራቶች ሙሉ ለሙሉ የትራምፕን ዕርምጃ ሲያወግዙ፣ ከሪፐብሊካኑ የወሰኑት ‹‹እንኳን ደስ አለን ዕርምጃው ትክክል ነበር›› ማለታቸው ተሰምቷል፡፡ ሆኖም የዋይት ሐውስ ደጃፍን ጨምሮ በአሜሪካ በተለያዩ አካባቢዎች ላይ ‹‹ከኢራን ጋር ጦርነት አንፈልግም፣ ሰላም እንፈልጋለን›› የሚሉ መፈክሮችን የያዙ አሜሪካውያንም የትራምፕን ዕርምጃ ተቃውመዋል፡፡የሜጄር ጄነራሉ መገደል፣ በሁለቱ አገሮች መካከል ጦርነት እንዲነሳ ምክንያት ሊሆን ይችላል የሚል በርካታ አስተያየት ከተሰነዘረ በኋላ መግለጫ የሰጡት ትራምፕ፣ ‹‹ዕርምጃው የተወሰደው ከኢራን ጋር ጦርነት ለመጀመር ሳይሆን፣ ጦርነት ለማቆም ነው፤›› ብለዋል፡፡ እሳቸው ይህንን ይበሉ እንጂ፣ በመካከለኛው ምሥራቅ በርካታ የአሜሪካ ወታደሮች መኖራቸው፣ ጦርነቱ እዚሁ ከወታደሮቹ ላይ ሊጀመር ይችላል የሚል ሥጋታቸውን የሰነዘሩም ነበሩ፡፡ከተሰጡ አስተያየቶች አንዱ ኢራቅ የሚገኙ የአሜሪካ ወታደሮች በኢራቃውያን ወታደሮች ጥቃት ሊፈጸምባቸው ይችላል፡፡ ምክንያቱም ከኢራቅ አይኤስን ለማስወጣት ኢራን ትልቁን ሚና ተጫወታለች የሚል ይገኝበታል፡፡ ለአይኤስ ከኢራቅ መውጣት ደግሞ የሜጀር ጄኔራል ሱሌማኒ አስተዋጽኦ ቀላል አልነበረም፡፡ ይህም ብቻ ሳይሆን፣ ሰውየው በመካለኛው ምሥራቅ ሰላም እንዲሰፍን በተለይ ከአንድ ዓመት ወዲህ እየሠሩ እንደነበር፣ በዚህም የተሻለ ሰላም እንደታየ፣ ይህንንም የኢራቃውያን ወታደሮች እንደሚያውቁ ተገልጿል፡፡አሜሪካ ዕርምጃውን እንደወሰነች የኢራቅ ሉዓላዊነት መደፈሩን የተናገረው የኢራቅ መንግሥት፣ እሑድ ባካሄደው የፓርላማ ስብሰባም በኢራቅ የሚገኙ የአሜሪካ ወታደሮች ጓዛቸውን ጠቅልለው እንዲወጡ ውሳኔ አሳልፏል፡፡በአሜሪካ ከአምስት ሺሕ በላይ ወታደሮች ያሏት አሜሪካ፣ የኢራቅ ፓርላማ ያሳለፈውን ውሳኔ ለማስቀልበስ ብትጥርም፣ የኢራቅ መንግሥት የአሜሪካ ወታደሮች እንዲወጡለት ጥሪ አቅርቧል፡፡ ኢራቅ ለሚገኙ የአሜሪካ ወታደሮች በቢሊዮን የሚቆጠር ገንዘብ አፍስሰናል ያሉት ፕሬዚዳንት ትራምፕ፣ ኢራቅ ውሳኔዋን የማትቀለብስ ከሆነ በርካታ ገደብ ይጠብቃታል ብለዋል፡፡ ‹‹በውድ ዋጋ የተገነባ የጦር ሠፈር አለን፡፡ በቢሊዮን የሚቆጠር ዶላር አስወጥቶናል፡፡ ይህንን ካልከፈሉን የጦር ሠፈሩን ለቀን አንወጣም፤›› ሲሉም ለጋዜጠኞች ተናግረዋል፡፡ ‹‹የአሜሪካ ጦር ከመካከለኛው ምሥራቅ መውጣት አለበት፣ መካከለኛው ምሥራቅ የጦር ዓውድማ መሆን የለበትም፤›› በሚል አቋማቸው የሚታወቁት ሜጀር ጄኔራል ሱሌማን፣ የአሜሪካ ጦር ከመካከለኛው ምሥራቅ እንዲወጣ እንደሚሠሩ በተደጋጋሚ ያሳወቁ ነበር፡፡በዚህ አቋማቸውና በጦር ማቀነባበር ክህሎታቸው የሚታወቁት የእኚህ ሰው መገደል ያስቆጣው የኢራን መንግሥት ‹‹የኑክሌር ማብላላት ሥራዬ ላይ ማንም ጣልቃ እንዳይገባ›› ሲል አስጠንቅቋል፡፡የ2015ቱን የኑክሌር ስምምነት ከኢራን ጋር የፈረሙት የጀመርመን፣ ፈረንሣይና የእንግሊዝ መሪዎች፣ ከሩሲያና ቻይና ጋር በመሆን በሰጡት መግለጫ ኢራን የበቀል ዕርምጃ እንዳትወስድ ጠይቀዋል፡፡‹‹አሁን ውጥረቱን ማርገብ ወሳኝ ነው፡፡ ሁለቱም አካላት ኃላፊነት መውሰድና ራሳቸውን መገደብ አለባቸው፤›› ብለዋል፡፡ፕሬዚዳንት ትራምፕ ደግሞ፣ ኢራን በአሜሪካ ላይ የአጸፋ ዕርምጃ ከወሰደች ‹‹52 የተመረጡ የኢራን ሀብቶችን እናጠፋለን፣ ለዚህም ተዘጋጅተናል›› ብለዋል፡፡ ከሚያጠፏቸው ሀብቶች የቱሪስት መስህቦችና ታሪካዊ ሥፍራዎች እንደሚገኙባቸው ጠቁመዋል፡፡የአሜሪካ ሴናተርና የዴሞክራቲክ ፓርቲ አባል ኤልዛቤጥ ዋረን፣ የትራምፕን ንግግር ‹‹የጦር ወንጀል ለመፈጸም እየዛትክ ነው›› ሲሉ ተቃውመዋቸዋል፡፡ የኢራን ውጭ ጉዳይ ሚኒስትር ጃቫድ ዛሪፍ በበኩላቸው፣ የትራምፕን ዛቻ ያዛመዱት አይኤስ በመካከለኛው ምሥራቅ የሚገኙ ባህላዊና ታሪካዊ ሥፍራዎችን ከመጥፋቱ ጋር ነው፡፡‹‹የትራምፕ ንግግር አይኤስ ባህላዊ ቅርሳችንን ማጥፋቱን ያስታውሰናል፡፡ ለምዕተ ዓመት የነበሩንን ከተሞች ወደአፈር ቀይረዋል፡፡ ቤተ መጻሕፍታችን ተቃጥለዋል፡፡ በርካታ ሀውልቶች ወድመዋል፡፡ ቅርሶቻችን የት ነው ያሉት? ያለነው እኛ ነን›› ሲሉ አይኤስ በመካከለኛው ምሥራቅ የሚገኙ ቅርሶችን በማውደም የጦር ወንጀል እንደፈጸመ፣ ትራምፕም ይህንን ለመድገም መዘጋጀታቸውን ተናግረዋል፡፡ባህላዊ ቅርሶችን ኢላማ ማድረግ በጄኔቭና ሄግ ኮንቬንሽን እንደ ጦር ወንጀል እንደሚቆጠርም አስታውሰዋል፡፡የአሜሪካ አውሮፓውያን ወዳጆች ለጊዜው ራቅ ማለትን የመረጡ ሲሆን፣ አይኤስን ለመዋጋት የተጣመረው አሜሪካ መራሹ ጦርም፣ በኢራን ይደገፋል የሚባለውንና በኢራቅ በሚገኘው የአሜሪካ ጦር ሰፈር ላይ ዕርምጃ ይወስዳል የሚባለውን የሚሊሻ ቡድን የመውጋት ሥራውን ለጊዜው ማቆሙን ሲኤንኤን ዘግቧል፡፡የኢራቅ ጠቅላይ ሚኒስትር አዲል አብዱል ማህዲ፣ በኢራንና በሳዑዲ ዓረቢያ መካከል ያለውን ውጥረት ለማርገብ ከሜጀር ጄኔራል ሱሌማኒ ጋር ለመወያየት ጄነራሉ በተገደሉበት ቀን ቀጠሮ እንደነበራቸው መናገራቸውንም ሲኤንኤን አስፍሯል፡፡,"ኢራን,አሜሪካ ቃሲም ሱሌማን",Amharic,ዓለም,
https://www.ethiopianreporter.com/article/17838,የኢራን በስህተት የመታችው አውሮፕላን መዘዝ,,http://www.ethiopianreporter.com/sites/default/files/2020-01/Alem3.gif,ሻሂዳ ሁሴን,"በዩክሬን ዓለም አቀፍ አየር መንገድ የሚተዳደረው ቦይንግ 737 አውሮፕላን የቴህራን ዓለም አቀፍ ኤርፖርትን ለቆ በተነሳ በጥቂት ደቂቃዎች ውስጥ ከዕይታ (ከራዳር) ጠፋ፡፡ ወደ ዩክሬን በማቅናት ላይ የነበረው ይህ አውሮፕላን ከአፍታ በኋላ 176 መንገደኞችና የአየር መንገዱን ሠራተኞች ይዞ የመከስከሱ ዜና ተሰማ፡፡ በአደጋው ሕይወታቸውን ያጡት 82 ኢራናውያን፣ 63 ካናዳውያን፣ 11 ዩክሬናውያን፣ 10 ስዊዲናውያን፣ አራት አፍጋን፣ ሦስት የጀርመን፣ ሦስት የእንግሊዝ ዜግነት ያላቸው 167 መንገደኞች ሲሆኑ፣ ቀሪዎቹ ዘጠኝ ተጎጂዎች የአየር መንገዱ ሠራተኞች ናቸው፡፡ በአካባቢው የነበሩ የዓይን እማኞች በሰማይ ላይ እሳትና የተቃጠሉ የአውሮፕላኑን ክፍሎች ማየታቸውን፣ መስክ ላይ እንዴት እንደተበታተነም መመልከታቸውን ቃል ሰጥተዋል፡፡አውሮፕላኑ ረቡዕ ታኅሣስ 29 ቀን 2012 ዓ.ም. ፓራንድና ሻህራር በተባሉ የኢራን ከተሞች መካከል መከስከሱ ሲገለጽ የአደጋው ምክንያት ገና አልታወቀም ነበር፡፡ የአደጋው መንስዔ ይሆናሉ የተባሉ የተለያዩ መላምቶች ሲወጡ ነበር፡፡ ጉዳዩን በቅርበት ሲከታተል የነበረው የኢራን ሚዲያ አደጋው የደረሰው በአውሮፕላኑ የቴክኒክ ችግር ሊሆን እንደሚችል ሲገልጽ፣ በዩክሬን በኩል ደግሞ አውሮፕላኑ የተከሰከሰው በሮኬት ጥቃት እንደሚሆን አስተያየት ይሰጥ ጀመር፡፡ የአደጋው ምክንያት በትክክል ሳይረጋገጥ ግምታቸውን ከመስጠት የተቆጠቡ የሁለቱ አገሮች ባለሥልጣናት ግን የምርመራ ውጤቱ ይፋ እስኪሆን መጠበቅን መረጡ፡፡ የአውሮፕላኑ የመከስከስ ዜና የተሰማው ኢራን በኢራቅ በሚገኙ የአሜሪካ የወታደሮች ካምፕ ላይ የሮኬት ጥቃት በፈጸመች በሰዓታት ልዩነት ውስጥ መሆኑ አጋጣሚ ተብሎ የሚታለፍ ጉዳይ አይደለም የሚሉም የተለያዩ ጥያቄዎችን ያነሱ ነበር፡፡  የአውሮፕላኑ አብራሪ ካፕቴን ቮሎድሚሪ ጋፓኔንኮ ቦይንግ 737 አውሮፕላንን ለ11,600 ሰዓታት ያበረረ ልምድ ያለው መሆኑን፣ ኢንስትራክተር ፓይለቱ አሌክሲ ናውምኪንም እንዲሁ 12,000 ሰዓታት የበረራ ልምድ ያካበተ መሆኑን በመግለጽ፣ አደጋው ከሙያ ብቃት ጋር እንደማይያያዝ የሚገልጹ መረጃዎች ሲለቀቁም ነበር፡፡ የዩክሬን ዓለም አቀፍ አየር መንገዶች ፕሬዚዳንት ዩቬኒ ዳይከንም፣ ‹‹ከበረራ ሠራተኞቹ በኩል ምንም ዓይነት ስህተት ሊኖር አይችልም፤›› ብለው ነበር፡፡ በዩክሬን ከተማ ኬይቭ በሰጡት ጋዜጣዊ መግለጫም የቴህራን ኤርፖርት፣ ‹‹ቀላል ኤርፖርት አይደለም፡፡ ፓይለቶቹም የዓመታት ልምድ ያካበቱ ናቸው፤›› ሲሉ ተደምጠዋል፡፡የካናዳ ጠቅላይ ሚኒስትር ጀስቲን ትሩዲ 138ቱ ከዩክሬን ወደ ካናዳ ይሄዱ የነበሩ የትራንዚት መንገደኞች እንደነበሩ፣ እነዚህን መንገደኞች ያጓጉዝ የነበረው አውሮፕላን ቶሮንቶ ሲደርስ አብዛኛው ወንበሮቹ ክፍት እንደነበሩ ገልጸዋል፡፡ የዓለምን ትኩረት ስቦ የሰነበተው ይህ አደጋ በአሜሪካና በኢራን መካከል የነበረውን ውጥረት መልኩን እንዲቀይር አድርጓል፡፡ ዓርብ ታኅሣሥ 24 ቀን 2012 ዓ.ም. የኢራን ብሔራዊ ጀግና የሚባሉት የኢራን ሌተና ጄኔራል ቃሲም ሱሌማኒ በአሜሪካ በመገደላቸው የተቆጡ ኢራናውያን ብቻ ሳይሆኑ አውሮፓውያንም ጭምር ናቸው፡፡ በአሜሪካ ጎን እንደምትሠለፍ እርግጥ የሆነችው ኢራቅ እንኳ የአሜሪካን ዕርምጃ በግልጽ ተቃውማለች፡፡ የአንድን አገር ሉዓላዊነት መግፈፍ የተባለው የቃሲም ሱሌማኒ ግድያ አብዛኞቹ የተደሰቱበት አልነበረም፡፡ ጄኔራሉ ለአሜሪካ ተኝተው የማያድሩ ነበሩ የሚሏቸው እንኳ ዕርምጃው የባሰ ጉዳት ሊያስከትል እንደሚችል በመግለጽ አግባብነት እንደሌለው ሲገልጹ ነበር፡፡ ለሦስተኛው የዓለም ጦርነት መነሻ ሊሆን እንደሚችል የሠጉም በየሚዲያው አስተያየት ሲሰጡ ነበር፡፡ አሜሪካን ለማጥቃት በዝግጅት ላይ ሳሉ ነው የቀደምናቸው የሚሉት የአሜሪካ ፕሬዚዳንት ዶናልድ ትራምፕ፣ ኢራን የአፀፋ ዕርምጃ የምትወስድ ከሆነ ዋጋ እንደምትከፍል ሲያስፈራሩ፣ ታሪካዊ የኢራን ቦታዎችን ጨምሮ በ52 የተመረጡ ሥፍራዎች ላይ ጥቃት እንደሚፈጽሙ ሲያስፈራሩ ደግሞ ቁጣው ጠንክሮ ነበር፡፡ የዚህ ሁሉ ድምር ዓለም ለኢራን እንዲያደላ ባደረገበት በዚህ ወሳኝ ወቅት 176 መንገደኞችን የያዘው የዩክሬን አውሮፕላን ኢራን ላይ መከስከሱ አገሪቱን ጥያቄ ውስጥ ከቶ ነበር የሰነበተው፡፡ ሁለቱን አደጋዎች የሚያያይዝ አንድም ነገር መኖሩ ከመጣራቱ በፊት አንዳች የፖለቲካ ቁማር ስለመኖሩ ሲወራ ነበር፡፡ በአውሮፕላኑ ስለደረሰው አደጋ ወሳኝ መረጃ የሚገኝበት ‹‹ብላክ ቦክስ› እንደተገኘ፣ የኢራን ባለሥልጣናት በምንም ዓይነት ለቦይንግ ኩባንያ አሳልፈን አንሰጥም አሉ፡፡ ጥቂት ካንገራገሩ በኋላ የኢራን የውጭ ጉዳይ ቃል አቀባይ አባስ ሙሳቪ በትዊተር ገጻቸው የአውሮፕላኑ አምራች ቦይንግ የምርመራ ቡድኑን እንዲቀላቀል መወሰኑን ገልጸዋል፡፡ የተለያዩ ባለድርሻ አካላት የተወከሉበት የምርመራ ቡድኑ ውጤት ግን የኢራን ቅዠት ነበር፡፡ኢራን ቦይንግ 737-800 አውሮፕላንን በስህተት መምጣቷን አመነች፡፡ የኢራን የውጭ ጉዳይ ሚኒስትር ጃቫድ ዛሪፍ በተፈጠረው አደጋ መፀፀታቸውንና ማዘናቸውን ገልጸው፣ በአደጋው ወላጆቻቸውን ላጡ ቤተሰቦች መፅናናትን ተመኝተው፣ ይቅርታም ጠይቀዋል፡፡  ይህንን ተከትሎም በሺዎች የሚቆጠሩ ኢራናውያን በንፁኃን ላይ የደረሰውን አደጋ በመቃወም አደባባይ ወጥተዋል፡፡ የ176 ሰዎችን ሕይወት ለቀጠፈው የአውሮፕላን አደጋ ባለሥልጣናቱን አውግዘዋል፡፡ ‹‹ጠላታችን እናንተ ናችሁ!›› እያሉ የኢራን መሪዎች ከሥልጣን እንዲወርዱ ጠይቀዋል፡፡ ጄኔራል ቃሲም ሱሌማኒ በተገደሉ ማግሥት የነበረው የኢራናውያን ቁጣ ወደ መሪዎቻቸው መቀልበሱንም ሚዲያዎች እየዘገቡ ነው፡፡ ‹‹ጠላታችን አሜሪካ ነች እያሉ እየዋሹን ነው፡፡ ጠላቶቻችን እዚሁ ናቸው ያሉት፤›› ሲሉ ተደምጠዋል፡፡ ቅዳሜ ጥር 2 ቀን 2012 ዓ.ም. በተቀሰቀሰው የሕዝብ ተቃውሞ፣ ‹‹ሞት ለአምባገነን!›› እያሉ የኢራን ታላቁ የእስልምና መሪ አያቶላህ ዓሊ አክመኒን ስም ሲጠሩ ነበር፡፡ እንዲህ በሚሉበት ጊዜም በአስለቃሽ ጭስ መመታታቸው ተሰምቷል፡፡ በርካታ ፖሊሶችና ወታደሮች ተቃውሞ በተስፋፋባቸው በዋና ከተማዋ ቴህራን ተሠራጭተዋል፡፡ ተቃዋሚዎቹ በተለየ በቫሊ ኢአሥር አደባባይና በዩኒቨርሲቲ ካምፓሶች በመሰባሰብ ቁጣቸውን እየገለጹ ነው፡፡  176 መንገደኞችን ይዞ በቴህራን የተከሰከሰው ቦይንግ 737 - 800 አውሮፕላን ከራዳር ከመጥፋቱ በፊት 8,000 ጫማ ከፍታ ላይ ወጥቶ ነበር፡፡ አውሮፕላኑ መብረር በጀመረ በሦስት ደቂቃዎች ውስጥ መከስከሱ እየተነገረ ነው፡፡ አውሮፕላኑ ለሦስት ዓመት ከመንፈቅ አገልግሎት ሲሰጥ የቆየ ነው፡፡ ","ኢራን,ዩክሬን,ቦይንግ 737",Amharic,ዓለም,
https://www.ethiopianreporter.com/article/17771,የኢራን ከፍተኛ ጄኔራል ቃሲም ሱሌማኒ በአሜሪካ መገደል,,http://www.ethiopianreporter.com/sites/default/files/2020-01/alem4.gif,ምሕረት ሞገስ,ዓርብ ታኅሣሥ 24 ቀን 2012 ዓ.ም. ለኢራናውያን መልካም ቀን አልነበረም፡፡ በአገሬው የሚከበሩትና የኢራን መንግሥትን ደኅንነት ማስጠበቅ ቁልፍ ሚና ያላቸው የኢራን ከፍተኛ ጄኔራል ቃሲም ሱሌማኒ በአሜሪካ መገደል ኢራናውያኑን ያስቆጣ ነበር፡፡በተለያዩ ዓለም አቀፍ መገናኛ ብዙኃን የዓርብ ሙሉ ቀን ሰበር ዜና ሆኖ የዋለው የሜጀር ጄኔራል ሱሌማኒ መገደል፣ በኢራናውያን ቁጣን ሲቀሰቅስ፣ ለተቀረው ዓለም ደግሞ ሥጋት ያጫረ ነው፡፡የ62 ዓመቱ ሜጀር ጄኔራል ሱሌማኒ፣ በመካከለኛው ምሥራቅ ለሚከናወኑ ወታደራዊ ዕርምጃዎች ግንባር ቀደም የነበሩ ሲሆን፣ ባግዳድ አየር ማረፊያ ውስጥ ከሌሎች በኢራን ከሚደገፉ ሚሊሽያ አባላት ጋር በነበሩበት ጊዜ ነበር በአሜሪካ የአየር ጥቃት የተገደሉት፡፡የእኚህን ሰው መገደል ሰምተው ለጁምአ ፀሎት በየመስጂዱ የወጡ ኢራናውያን ደረታቸውን እየመቱ፣ እንባቸውን እያፈሰሱ ነበር ሐዘናቸውን የገለጹት፡፡ ‹‹ለአሜሪካ ሞት›› የሚል መፈክር በማስተላለፍም ከጁምአ ፀሎት በኋላም አሜሪካን ሲያወግዙ አምሽተዋል፡፡ የሜጀር ጄኔራል ሱሌማኒ ሞት ከተሰማ በኋላ የኢራን ኤምባሲ በሚገኝባቸው ሥፍራዎች የየአገሮች ዲፕሎማቶች ሐዘናቸውን ሲገልጹ ውለዋል፡፡በኢራን ታዋቂ ሰው ሲሞት የሚደረገው የሐዘን ፀሎት ሲከናወንም፣ ከወጣት እስከ አዛውንት እያለቀሱ ሐዘናቸውን ሲገልጹ ነበር፡፡ይህ የሐዘን እንባ ግን የሐዘን እንባ ብቻ አልነበረም፡፡ በአገራቸው የኢኮኖሚ መዋዥቅ ቅሬታ እንደገባቸውና እንደተከፋፈሉ የሚነርላቸው ኢራናውያንን አንድ ያደረገ፣ በአሜሪካ ላይ የብቀላ ዕርምጃ እንዲወሰድም መልዕክት ያስተላለፈ ነበር፡፡ድርጊቱ ከተፈጸመ በኋላ የአሜሪካው ፕሬዚዳንት ዶናልድ ትራምፕ በትዊታቸው የአሜሪካን ባንዲራ ከማስቀመጥ ውጭ ወዲያው ምንም ባይተነፍሱም፣ ፔንታጎን በኢራቅ የሚገኙ የአሜሪካ ዜጎች በአስቸኳይ ኢራቅን ለቀው እንዲመጡ አዟል፡፡ከሳምንት በፊት በኢራቅ በሚገኘው የአሜሪካ ወታደራዊ ሰፈር ላይ በተፈጸመ የሮኬት ጥቃት አንድ አሜሪካዊ ኮንትራክተር የተገደለው በኢራን የሚደገፉ ሚሊሻዎች በመሩት ጥቃት ነው፣ በኢራቅ አሜሪካ ኤምባሲ ላይ የተፈጸመችው ጥቃትም በኢራን በሚደግፉ ኢራቃውያን ተፈጽሟል፣ ይህን ሁሉ የሚያቀናብሩት ደግም ሜጀር ጄነራሉ ናቸው በሚል ዕርምጃው እንደተወሰደ አሜሪካ አስታውቃለች፡፡በአሜሪካ ላይ ተጨማሪ ጥቃቶችን ለማድረስ እያቀነባበሩ ነበር  በሚል ጄነራሉ መገደላቸውን አሜሪካ በምክንያትነት ብታቀርብም፣ አሜሪካ የፈጸመችው ግድያ በበርካታ የአሜሪካ ወዳጅ አገሮች ጭምር ድጋፍ የተቸረው አልሆነም፡፡ የእስራኤሉ ጠቅላይ ሚኒስትር ቤንያሚን ኔታንያሁ ግድያው በተፈጸመ ዕለት ‹‹አሜሪካ የወሰደችው ዕርምጃ ትክክል ነው›› ብለው ቢናገሩም፣ ሳዑዲ ዓረቢያ፣ ቻይና፣ ፈረንሣይ፣ ሩሲያ፣ እንግሊዝ፣ ጀርመንና ሌሎችም አገሮች ኢራን እና አሜሪካ ረጋ ብለው ችግሮቻቸውን እንዲፈቱ ነበር ምክረ ሐሳብ ያቀረቡት፡፡የተባበሩት መንግሥታት ድርጅት ዋና ፀሐፊ አንቶኒዮ ጉተሬስ፣ ‹‹መካከለኛው ምሥራቅ ከዚህ በኋላ ጦርነት የመሸከም አቅም የለውም፣ በሁለቱም አገሮች በኩል ጥሞና ያስፈልጋል፤›› ሲሉ፣ የፖለቲካ ተንታኞች ደግሞ በሁለቱ አገሮች መካከል ጦርነት ከተጀመረ ዓለም በሁለተኛው የዓለም ጦርነት ካስተናገደችው ዕልቂት በባሰ መከራ ይገጥማታል ብለዋል፡፡አሜሪካ በሉዓላዊት አገር ኢራቅ ገብታ የሌላ አገር ዜጋን መግደል ከሕግ አንፃር አያስኬድም የሚል መከራከሪያ ያነሱም የፖለቲካ ተንታኞች ነበሩ፡፡ ‹‹ሰውየው የኢራን ከፍተኛ ወታደራዊ መሪ እንጂ የአሸባሪ ድርጅት መሪ አይደሉም፡፡ ሜጀር ጄኔራል ሱሌማኒን መግደል የአልቃይዳውን መሪ ቢል ላደን ወይም የአይኤስ መሪ የነበሩትን አል ባግዳዲ እንደመግደል አይደለም›› ያሉም ነበሩ፡፡የሱሌማኒ መገደል የአንድን ሉዓላዊ አገር የጦር ጄኔራል መግደል ነውና አሜሪካን ከፍተኛ ዋጋ ሊያስከፍላት ይችላል ያሉም ነበሩ፡፡በኒው ስኩል የዓለም አቀፍ ግንኙነት ፕሮፌሰር ኒና ክሩቪቼቫ፣ ለፕሬዚዳንት ትራምፕ፣ መግደል የውጭ ጉዳይ ፖሊሲ አካል ነው ይላሉ፡፡ በድሮን ጥቃት ወይም በጥይት መግደል ችግርን መፍታት ተደርጎም ይቆጠራል፡፡ ሆኖም ይህ በየትኛውም ታሪክ እውነት ሆኖ አያውቅም፡፡ ይልቁንም ጠላት በሚሉት ላይ ግድያን መፈጸም ችግሩን ይበልጥ ያበዛል እንጂ አይፈታውም ብለዋል፡፡በየመን፣ በሊቢያ፣ በሶሪያ፣ በአፍጋኒስታን፣  በኢራቅ፣ በፍልስጤም ለኢራን ቀኝ እጅ የሆኑ ሚሊሻዎች መኖራቸውም አሜሪካውያን በተለይ በመካከለኛው ምሥራቅ ምንም ዓይነት ደኅንነቱ የተጠበቀ እንቅስቃሴ እንዳይኖራቸው እንደሚያደርግም ተገልጿል፡፡ኢራናውያን ‹‹ለአሜሪካውያን ምንም ደኅንነቱ የተጠበቀ የመካከለኛው ምሥራቅ ሥፍራ አይኖርም›› ብለው ሲዝቱ፣ የኢራን እስላማዊ መንግሥት የበላይ መሪ አያቶላህ ካሚኒ፣ ሕዝባቸው የሜጀር ጄኔራል ሱሌማኒን ደም እንዲበቀል ጥሪ አቅርበዋል፡፡የአሜሪካ ሴኔት አፅድቆት ሳይሆን በትራምፕ ትዕዛዝ የተፈጸመውን ግድያ አስመልክቶ፣ በተለያዩ ዓለም አቀፍ መገናኛ ብዙኃን አስተያየት የሚሰጡ የፖለቲካ ተንታኞች የግድያውን አስፈላጊነት ጥያቄ ውስጥ ሲያስገቡት ነበር፡፡ አንዳንዶች ፖለቲካዊ ጠቀሜታ የለውም፣ ይልቁንም አሜሪካውያንን ለችግር ያጋልጣል ሲሉ፣ ሌሎች ደግም ትራምፕ በሥልጣን ዘመናቸው ከኦባማ የተሻለ ሠርቻለሁ ለማለት ሲሉ የፈጸሙት ስህተት ሲሉ አብጠልጥለዋቸዋል፡፡በአሜሪካ ዴሞክራቶች ሙሉ ለሙሉ የትራምፕን ዕርምጃ ሲያወግዙ፣ ከሪፐብሊካኑ የወሰኑት ‹‹እንኳን ደስ አለን ዕርምጃው ትክክል ነበር›› ማለታቸው ተሰምቷል፡፡ ሆኖም የዋይት ሐውስ ደጃፍን ጨምሮ በአሜሪካ በተለያዩ አካባቢዎች ላይ ‹‹ከኢራን ጋር ጦርነት አንፈልግም፣ ሰላም እንፈልጋለን›› የሚሉ መፈክሮችን የያዙ አሜሪካውያንም የትራምፕን ዕርምጃ ተቃውመዋል፡፡የሜጄር ጄነራሉ መገደል፣ በሁለቱ አገሮች መካከል ጦርነት እንዲነሳ ምክንያት ሊሆን ይችላል የሚል በርካታ አስተያየት ከተሰነዘረ በኋላ መግለጫ የሰጡት ትራምፕ፣ ‹‹ዕርምጃው የተወሰደው ከኢራን ጋር ጦርነት ለመጀመር ሳይሆን፣ ጦርነት ለማቆም ነው፤›› ብለዋል፡፡ እሳቸው ይህንን ይበሉ እንጂ፣ በመካከለኛው ምሥራቅ በርካታ የአሜሪካ ወታደሮች መኖራቸው፣ ጦርነቱ እዚሁ ከወታደሮቹ ላይ ሊጀመር ይችላል የሚል ሥጋታቸውን የሰነዘሩም ነበሩ፡፡ከተሰጡ አስተያየቶች አንዱ ኢራቅ የሚገኙ የአሜሪካ ወታደሮች በኢራቃውያን ወታደሮች ጥቃት ሊፈጸምባቸው ይችላል፡፡ ምክንያቱም ከኢራቅ አይኤስን ለማስወጣት ኢራን ትልቁን ሚና ተጫወታለች የሚል ይገኝበታል፡፡ ለአይኤስ ከኢራቅ መውጣት ደግሞ የሜጀር ጄኔራል ሱሌማኒ አስተዋጽኦ ቀላል አልነበረም፡፡ ይህም ብቻ ሳይሆን፣ ሰውየው በመካለኛው ምሥራቅ ሰላም እንዲሰፍን በተለይ ከአንድ ዓመት ወዲህ እየሠሩ እንደነበር፣ በዚህም የተሻለ ሰላም እንደታየ፣ ይህንንም የኢራቃውያን ወታደሮች እንደሚያውቁ ተገልጿል፡፡አሜሪካ ዕርምጃውን እንደወሰነች የኢራቅ ሉዓላዊነት መደፈሩን የተናገረው የኢራቅ መንግሥት፣ እሑድ ባካሄደው የፓርላማ ስብሰባም በኢራቅ የሚገኙ የአሜሪካ ወታደሮች ጓዛቸውን ጠቅልለው እንዲወጡ ውሳኔ አሳልፏል፡፡በአሜሪካ ከአምስት ሺሕ በላይ ወታደሮች ያሏት አሜሪካ፣ የኢራቅ ፓርላማ ያሳለፈውን ውሳኔ ለማስቀልበስ ብትጥርም፣ የኢራቅ መንግሥት የአሜሪካ ወታደሮች እንዲወጡለት ጥሪ አቅርቧል፡፡ ኢራቅ ለሚገኙ የአሜሪካ ወታደሮች በቢሊዮን የሚቆጠር ገንዘብ አፍስሰናል ያሉት ፕሬዚዳንት ትራምፕ፣ ኢራቅ ውሳኔዋን የማትቀለብስ ከሆነ በርካታ ገደብ ይጠብቃታል ብለዋል፡፡ ‹‹በውድ ዋጋ የተገነባ የጦር ሠፈር አለን፡፡ በቢሊዮን የሚቆጠር ዶላር አስወጥቶናል፡፡ ይህንን ካልከፈሉን የጦር ሠፈሩን ለቀን አንወጣም፤›› ሲሉም ለጋዜጠኞች ተናግረዋል፡፡ ‹‹የአሜሪካ ጦር ከመካከለኛው ምሥራቅ መውጣት አለበት፣ መካከለኛው ምሥራቅ የጦር ዓውድማ መሆን የለበትም፤›› በሚል አቋማቸው የሚታወቁት ሜጀር ጄኔራል ሱሌማን፣ የአሜሪካ ጦር ከመካከለኛው ምሥራቅ እንዲወጣ እንደሚሠሩ በተደጋጋሚ ያሳወቁ ነበር፡፡በዚህ አቋማቸውና በጦር ማቀነባበር ክህሎታቸው የሚታወቁት የእኚህ ሰው መገደል ያስቆጣው የኢራን መንግሥት ‹‹የኑክሌር ማብላላት ሥራዬ ላይ ማንም ጣልቃ እንዳይገባ›› ሲል አስጠንቅቋል፡፡የ2015ቱን የኑክሌር ስምምነት ከኢራን ጋር የፈረሙት የጀመርመን፣ ፈረንሣይና የእንግሊዝ መሪዎች፣ ከሩሲያና ቻይና ጋር በመሆን በሰጡት መግለጫ ኢራን የበቀል ዕርምጃ እንዳትወስድ ጠይቀዋል፡፡‹‹አሁን ውጥረቱን ማርገብ ወሳኝ ነው፡፡ ሁለቱም አካላት ኃላፊነት መውሰድና ራሳቸውን መገደብ አለባቸው፤›› ብለዋል፡፡ፕሬዚዳንት ትራምፕ ደግሞ፣ ኢራን በአሜሪካ ላይ የአጸፋ ዕርምጃ ከወሰደች ‹‹52 የተመረጡ የኢራን ሀብቶችን እናጠፋለን፣ ለዚህም ተዘጋጅተናል›› ብለዋል፡፡ ከሚያጠፏቸው ሀብቶች የቱሪስት መስህቦችና ታሪካዊ ሥፍራዎች እንደሚገኙባቸው ጠቁመዋል፡፡የአሜሪካ ሴናተርና የዴሞክራቲክ ፓርቲ አባል ኤልዛቤጥ ዋረን፣ የትራምፕን ንግግር ‹‹የጦር ወንጀል ለመፈጸም እየዛትክ ነው›› ሲሉ ተቃውመዋቸዋል፡፡ የኢራን ውጭ ጉዳይ ሚኒስትር ጃቫድ ዛሪፍ በበኩላቸው፣ የትራምፕን ዛቻ ያዛመዱት አይኤስ በመካከለኛው ምሥራቅ የሚገኙ ባህላዊና ታሪካዊ ሥፍራዎችን ከመጥፋቱ ጋር ነው፡፡‹‹የትራምፕ ንግግር አይኤስ ባህላዊ ቅርሳችንን ማጥፋቱን ያስታውሰናል፡፡ ለምዕተ ዓመት የነበሩንን ከተሞች ወደአፈር ቀይረዋል፡፡ ቤተ መጻሕፍታችን ተቃጥለዋል፡፡ በርካታ ሀውልቶች ወድመዋል፡፡ ቅርሶቻችን የት ነው ያሉት? ያለነው እኛ ነን›› ሲሉ አይኤስ በመካከለኛው ምሥራቅ የሚገኙ ቅርሶችን በማውደም የጦር ወንጀል እንደፈጸመ፣ ትራምፕም ይህንን ለመድገም መዘጋጀታቸውን ተናግረዋል፡፡ባህላዊ ቅርሶችን ኢላማ ማድረግ በጄኔቭና ሄግ ኮንቬንሽን እንደ ጦር ወንጀል እንደሚቆጠርም አስታውሰዋል፡፡የአሜሪካ አውሮፓውያን ወዳጆች ለጊዜው ራቅ ማለትን የመረጡ ሲሆን፣ አይኤስን ለመዋጋት የተጣመረው አሜሪካ መራሹ ጦርም፣ በኢራን ይደገፋል የሚባለውንና በኢራቅ በሚገኘው የአሜሪካ ጦር ሰፈር ላይ ዕርምጃ ይወስዳል የሚባለውን የሚሊሻ ቡድን የመውጋት ሥራውን ለጊዜው ማቆሙን ሲኤንኤን ዘግቧል፡፡የኢራቅ ጠቅላይ ሚኒስትር አዲል አብዱል ማህዲ፣ በኢራንና በሳዑዲ ዓረቢያ መካከል ያለውን ውጥረት ለማርገብ ከሜጀር ጄኔራል ሱሌማኒ ጋር ለመወያየት ጄነራሉ በተገደሉበት ቀን ቀጠሮ እንደነበራቸው መናገራቸውንም ሲኤንኤን አስፍሯል፡፡,"ኢራን,አሜሪካ ቃሲም ሱሌማን",Amharic,ዓለም,
https://www.ethiopianreporter.com/article/17899,አነጋጋሪው የቭላድሚር ፑቲን የሥርዓተ መንግሥት ምክረ ሐሳብ,,http://www.ethiopianreporter.com/sites/default/files/2020-01/alem3.gif,ሻሂዳ ሁሴን,በተለያዩ የመሪዎች ኮንፈረንሶች ላይ ተገኝተው በሚያደርጉት ወጣ ያለ ንግግርና ድርጊት ይታወቃሉ፡፡ በሰብዓዊ መብት ጥበቃ፣ በኢኮኖሚ ዕድገት፣ በዴሞክራሲ ልቀት ጣራ ነክተናል ብለው የሚመፃደቁ ምዕራባውያንን ማብሸቅ የሚወዱ ይመስላሉ፡፡ በየመድረኩ አወዛጋቢ ነገር ማንሳታቸው አይቀርም ተብሎ ስለሚታሰብም ፕሬዚዳንት ቭላድሚር ፑቲን ሲናገሩ ወዳጆቻቸውም ሆኑ ባላንጣዎቻቸው በተጠንቀቅ ያደምጣሉ፡፡በታሪካዊ ፎቶግራፍ ላይ ከፕሮቶኮል ውጪ ፈንጠር ብለው ታይተው ያውቃሉ፡፡ የጀርመኗን ፕሬዚዳንት አንጌላ መርኬልን የሆነ ነገር ተናግረው ‹‹ጀመረው እንግዲህ›› በሚል አተያይ ሲያዩዋቸው በካሜራ ተቀርፀዋል፡፡ ብቻ በተገኙባቸው መድረኮች የተለየ ነገር ማለታቸው ማድረጋቸው አይቀርም፡፡ ባለፈው ሳምንት ይፋ ያደረጉት የሩሲያን የአስተዳደር ምኅዳር የሚለውጥ አዲስ ምክረ ሐሳብ እንዲሁ መነጋገሪያ ሆኖ ነው የሰነበተው፡፡ፕሬዚዳንት ፑቲን ሩሲያ ከፕሬዚዳንታዊ ወደ ፓርላሜንታዊ የአስተዳደር ሥርዓት የምትሸጋገርበትን ሕገ መንግሥታዊ ለውጥ ባለፈው ሳምንት ረቡዕ ጥር 5 ቀን አቅርበዋል፡፡ የፑቲንን መግለጫ ተከትሎም ጠቅላይ ሚኒስትሩ ዲምትሪ ሜድቬዴቭ ካቢኔያቸው ሥልጣን መልቀቁን አስታውቀዋል፡፡ የሩሲያ መንግሥት ከሥልጣን መልቀቁን ያስታወቀው ፕሬዚዳንቱ ያቀረቡት ሕገ መንግሥታዊ ለውጥ ተቀባይነትን ያገኝ ዘንድ ነው ብሏል፡፡ጠቅላይ ሚኒስትሩ ከሥልጣን መልቀቃቸውን ባሳወቁ በሰዓታት ጊዜ ውስጥ ሚካይል ሚሹስቲን የተባሉ ግለሰብ በእግራቸው እንዲተኩ ሆኗል፡፡ አዲሱ ጠቅላይ ሚኒስትር ብዙም የማይታወቁ በእንግሊዝኛ ቋንቋ የተዘጋጀ ስለማንነታቸው የሚገልጽ የዊኪፒዲያ ገጽም የሌላቸው ተብለዋል፡፡ የሩሲያን የአስተዳደር ሥርዓት ወደ ፓርላሜንታዊ የመቀየር ሐሳቡ የቭላድሚር ፑቲንን የሥልጣን ዕድሜ ለማራዘም የመጣ መላ ነው የሚሉ ተንታኞች ሐሳባቸውን እየገለጹ ነው፡፡እ.ኤ.አ. ማርች 26 ቀን 2000 የሩሲያ ፕሬዚዳንት ሆነው የተሾሙት ቭላድሚሪ ፑቲን እስካሁን ድረስ የአገሪቱ መሪ ሆነው መዝለቅ ችለዋል፡፡ ለ20 ዓመታት የዘለቀውና ለመጠናቀቅ ሌላ ተጨማሪ አራት ዓመታት የሚቀረው የፑቲን የሥልጣን ዘመን በዜጎች ምርጫ የተወሰነ ነው፡፡ፑቲን እ.ኤ.አ. በ2004 በተካሄደ ምርጫ ሁለተኛ የሥልጣን ጊዜያቸውን አረጋግጠዋል፡፡ በፕሬዚዳንታዊ የአስተዳዳር ሥርዓት መሠረት ሁለተኛ የሥልጣን ምዕራፋቸውን እንዳጠናቀቁ እ.ኤ.አ. በ2008 ሥልጣናቸውን ለዲሚትሪ ሜድቬዴቭ አስረከቡ፡፡ ሜዴቭዴቭ በትረ ሥልጣኑን በተቀበሉ በአፍታ ጊዜ ውስጥ ፑቲን የሩሲያ ጠቅላይ ሚኒስትር ሆኑ፡፡ሜድቬዴቭ የመጀመርያ የሥልጣን ዘመናቸውን እንዳጠናቀቁ እ.ኤ.አ. ማርች 4 2012 ላይ ፑቲን ለሦስተኛ ጊዜ የሩሲያ ፕሬዚዳንት ሆነው ተሾሙ፡፡ ከወር በኋላ ቃለ መሐላ ሲፈጽሙ ምርጫው ተጭበርብሯል ያሉ የአገሬው ተወላጆች ተቃውሞ እያሰሙ ነበር፡፡ በተደጋጋሚ ጊዜ ምርጫ እያሸነፉ የመጡት ፕሬዚዳንት ፑቲን ግን እ.ኤ.አ. በ2018 ሩሲያን ለተጨማሪ ስድስት ዓመታት ለመምራት ቃለ መሐላ ፈጸሙ፡፡በሕገ መንግሥቱ መሠረት እ.ኤ.አ. ከ2024 በኋላ ግን ለፕሬዚዳንትነት መወዳደር አይችሉም፡፡ የአገሪቱ የፖለቲካ አስተዳዳር የሚለውጠውን ምክረ ሐሳብ ያቀረቡትም እ.ኤ.አ. በ2024 የሚጠናቀቅ የሥልጣን ዘመናቸውን ለማራዘም ነው እየተባለ ነው፡፡ፑቲን ከፕሬዚዳንታዊ የአስተዳደር ሥርዓት ፓርላሜንታዊ ሥርዓት የሚደረገው ሽግግር በሕዝብ ድምፅ የሚወሰን ይሆናል ብለዋል፡፡ ውሳኔ ሕዝቡ ለፑቲን ምክረ ሐሳብ የሚያደላ ከሆነ የሩሲያ ጠቅላይ ሚኒስትር ከፕሬዚዳንቱ የተሻለ ቦታ ይኖራቸዋል፡፡ በፓርቲ የሚመረጥ ጠቅላይ ሚኒስትር ከፕሬዚዳንት የላቀ ሥልጣን ሲኖረው፣ የሚመረጠው ፕሬዚዳንት ግን የጠቅላይ ሚኒስትሩን ያህል ወሳኝ አይሆንም፡፡ፑቲን እ.ኤ.አ. ከ2000 ጀምሮ እስካሁን የሩሲያ መሪ ሆነው በቆዩባቸው ዓመታት የፕሬዚዳንትነት ቦታቸውን የለቀቁት አንድ ጊዜ ብቻ ነበር፡፡ በእግራቸው ተተክተው የተሾሙት ታማኝ አገልጋቸው እንደሆኑ የሚነገርላቸው ዲሚትሪ ሜድቬዴቭ ስለነበሩም በእነዚያ ጊዜያትም ቢሆን የሥልጣኑ ባለቤት ፑቲን እንደነበሩ ይታሙ ነበር፡፡ ከቀናት በፊት ያቀረቡት የአስተዳደር ለውጥ ሐሳብ ይሳካ ዘንድ ጠቅላይ ሚኒስትሩ ሥልጣን መልቀቃቸው የነበረውን ጉምጉምታ የሚያጠናክር ነው፡፡የሩሲያ ሕገ መንግሥት አንድ ፕሬዚዳንት በተከታታይ ከሁለት ጊዜ በላይ በሥልጣን ላይ መቆየት እንዳይችል ገደብ ያስቀምጣል፡፡ በምክረ ሐሳብ ደረጃ የቀረበው ሕገ መንግሥታዊ ለውጥ ፑቲን እ.ኤ.አ. ከ2024 በኋላም መሪ ሆነው እንዲቆዩ ዕድል የሚሰጥ ነው ተብሏል፡፡እ.ኤ.አ. በ1952 በሩሲያ ፒተርስበርግ የተወለዱት ቭላድሚር ቭላድሚሮቪች ፑቲን በሌኒንግራድ ስቴት ዩኒቨርሲቲ በሕግ ትምህርት ተመርቀዋል፡፡ ወደ ፖለቲካ ከመግባታቸው በፊት እ.ኤ.አ. በ1975 ኮሚቴ ፎር ስቴት ሲኪዩሪቲ (ኬጂቢ)ን ተቀላቅለው ነበር፡፡እ.ኤ.አ. 1991 ወደ ፖለቲካው እስኪገቡ ድረስ በተለያዩ ኃላፊነቶች አገልግለዋል፡፡ ፖለቲካውን የተቀላቀሉት አናቶሊ ሶብቻክን (ለሌኒንግራድ ከተማ ከንቲባ ለመሆን የተወዳደሩ) በማማከር ነበር፡፡ አናቶሊ ሶብቻክ ምርጫውን አሸንፈው የሌኒንግራድ ከንቲባ ሲሆኑ፣ ቭላድሚር ፑቲን ደግሞ የውጭ ጉዳይ ኮሚቴ ሊቀመንበር ሆነው ተሾሙ፡፡ በፕሬዚዳንት ቦሪስ የልሲን ዘመን ፑቲን የክሬምሊን ምክትል ዋና አስተዳዳሪ ሆነው ከሠሩ በኋላ እ.ኤ.አ. በ1999 ጠቅላይ ሚኒስትር ሆነው ተሹመዋል፡፡ በዓመቱ መጨረሻ ላይ ቦሪስ የልሲን ከሥልጣን ሲለቁ ቭላድሚር ፑቲን ነበር በእግራቸው የተተኩት፡፡ የአካል ብቃት እንቅስቃሴ ማድረግ የሚያዘወትሩት ፑቲን በጁዶ ስፖርት ጥቁር ቀበቶ አላቸው፡፡,ቭላድሚር ፑቲን,Amharic,ዓለም,
https://www.ethiopianreporter.com/article/18032,ኮሮና ቫይረስን ለመከላከል የአፍሪካ ዝግጁነት እስከምን?,,http://www.ethiopianreporter.com/sites/default/files/2020-02/amharic-I.jpgii%20%283%29.jpg,ምሕረት ሞገስ,አፍሪካውያን ለተለያዩ በሽታዎች የመጋለጣቸው ምክንያት ድህነት ነው፡፡ በድህነት ጥላ ሥር የሚካተቱት የትምህርት ተደራሽ አለመሆን፣ የአካባቢና ግል ንፅህና ጉድለት፣ የሕክምና አለመዳረስ፣ የፖለቲካና ኢኮኖሚ አለመረጋጋት አፍሪካውያን በጤናና በሰላም እንዳይኖሩ ማነቆ ሆኗል፡፡በጤናው ዘርፍ በኤችአይቪ ኤድስ ሳቢያ በሚሊዮን የረገፉትና ከቫይረሱ ጋር በብዛት የሚኖሩት አፍሪካውያን ናቸው፡፡ ኮሌራ፣ ወባና ሌሎችም በግልና አካባቢ ንፅህና ሊወገዱ የሚችሉ በሽታዎች ለአፍሪካውያን የዳገት ያህል የከበዱ ናቸው፡፡ የእናቶችና ሕፃናት ሞት ላይ አሁን መሻሻል ቢኖርም፣ ችግሩ ግን አልተወገደም፡፡ተላላፊ የሆኑትም ሆነ ያልሆኑት በሽታዎች ለአፍሪካ ሁሌም ፈተና ናቸው፡፡ አፍሪካ ታክመው በሚድኑት ወይም ቀድመው መከላከል በሚችሉት በሽታዎች ብቻ ሳይሆን ከዚህ በከፉትም ትጠቃለች፡፡ ኢቦላ ምዕራብ አፍሪካን የፈተነ ገዳይ ቫይረስ ነው፡፡ የአፍሪካ የጤና ሥርዓት በተደጋጋሚ በሚከሰቱ ሆኖም ለሠለጠነው ዓለም ቀላል የሆኑና እምብዛም የማይከሰቱ በሽታዎችን ለመመከት እንኳን የሚበቃ አይደለም፡፡አብዛኞቹ ከሰሀራ በታች የሚገኙ የአፍሪካ አገሮችም ለሌሎች ተራ የሚባሉ ግን ገዳይ በሽታዎችን በማከም የተጣበቡ ናቸው፡፡ መነሻውን ቻይና ያደረገው ኮሮና ቫይረስ ደግሞ እስካሁን አፍሪካ ገብቷል ተብሎ ባይነገርም፣ የአኅጉሪቱ ቀጣይ የጤና ቀውስ ሊሆን እንደሚችል ሥጋት አለ፡፡በቻይና ከ28 ሺሕ በላይ ሰዎችን አጥቅቶ ከአንድ ሺሕ በላይ ሰዎችን የገደለው የኖቭል ኮሮና ቫይረስ አፍሪካ ቢገባ ‹‹በዕንቅርት ላይ ጆሮ ደግፍ›› እንዲሉ ከባድ ፈተና ይሆናል፡፡ይህ ቫይረስ ወደ አፍሪካ እንዳይገባ፣ ቢገባም ባለበት ለማቆም አገሮች በየመግቢያ ኬላዎቻቸው ቅድመ ምርመራ ማድረግን ጨምሮ የተለያዩ ዝግጅቶችን እያደረጉም ይገኛሉ፡፡ በኢትዮጵያ በኩል ቫይረሱ አገር ቤት እንዳይገባ፣ ከገባም ለማከም የሚያስችሉ ቅድመ ሁኔታዎች ተመቻችተዋል፡፡ ከሦስት የሕክምና ቦታዎች በተጨማሪ ላቦራቶሪ ተዘጋጅቷል፡፡ ከዚህ ቀደም በቫይረሱ የተጠረጠሩ ሰዎች ደም ደቡብ አፍሪካ ተልኮ ይመረመር የነበረ ቢሆንም፣ አሁን ላይ እዚሁ ኢትዮጵያ መመርመር የሚያስችል አቅም ተፈጥሯል፡፡አፍሪካ ኮሮና ቫይረስ ካልገባባቸው ሁለት አኅጉሮች አንዷ ናት፡፡ የኮሮና ቫይረስ ለአፍሪካ ሥጋት መሆኑንና የአፍሪካ ዝግጁነትን አስመልክቶ ቢቢሲ እንዳሰፈረው፣ የጤና ኤክስፐርቶች የኮሮና ቫይረስ በቅርቡ አፍሪካ ሊገባ ይችላል የሚል ማስጠንቀቂያ ሰጥተዋል፡፡ ለዚህ ምክንያቱ ደግሞ አፍሪካና ቻይና ያላቸው ቅርብ ግንኙነት ነው፡፡የዓለም ጤና ድርጅት የኮሮና ቫይረስ ወረርሽኝ የዓለም ጤና ሥጋት ነው ብሎ ካወጀ ካለፈው ሳምንት ወዲህ በተለይ ደሃ አገሮች ችግሩን መቋቋም አይችሉም የሚል ሥጋት ተፈጥሯል፡፡ኮሮና ቫይረስ የዓለም ጤና ሥጋት ሆኗል ብሎ መታወጁም ቫይረሱ በቻይና ስለተከሰተ ብቻ ሳይሆን፣ በሌሎች አገሮች ቢስፋፋ ችግሩን መቋቋም ያቅታል ከሚል መሆኑንና ዝቅተኛ የጤና ሥርዓት ባላቸው ደሃ አገሮች ቫይረሱ የመሰራጨት አቅሙ ከፍተኛ በመሆኑ ችግሩን ከወዲሁ ለመቅረፍ መሆኑን የዓለም ጤና ድርጅት ዋና ዳይሬክተር ቴድሮስ አድሃኖም (ዶ/ር) አስታውቀዋል፡፡በአፍሪካ በበርካቶቹ አገሮች የሚገኘው የጤና ሥርዓት ከአቅሙ በላይ የሆኑ ሕሙማንን ለማከም በሚፍጨረጨርበት በአሁኑ ሰዓት በጣም ከባድ የሆነውን የኮሮና ቫይረስ ኢንፌክሽን ለማከም ይችላሉ ወይ? የሚል ሥጋትም ተፈጥሯል፡፡በድርጅቱ የአፍሪካ የአስቸኳይ ጊዜ ሕክምና ምላሽ ኃላፊ ማይክል ያኦ እንደሚሉትም፣ በአፍሪካ የሚገኙ አንዳንድ አገሮች ራሳቸውን ከቫይረሱ ለመከላከል ያላቸው አቅም ውሱን ነው፡፡‹‹በአፍሪካ ያለው የጤና ሥርዓት የተንኮታኮተ ነው፡፡ ይኼውም በአኅጉሪቱ በየጊዜው በሚከሰቱ ወረርሽኞች የሚጠቁ ሰዎችን በማከም የተጨናነቀ ነው፡፡ ስለሆነም ኮሮና ቫይረስ በየአገራቱ ከመሠራጨቱ አስቀድመን ልንገታው ይገባል፤›› ብለዋል፡፡አፍሪካ በሽታውን ለመከላከል ምን ያህል ዝግጁ ናት?ኮሮና ቫይረስ ተከሰተ ከተባለበት ጊዜ አንስቶ እስካለፈው ሳምንት ድረስ ቫይረሱን ለመለየት የሚያስችል ላቦራቶሪ የነበራቸው ደቡብ አፍሪካና ሴኔጋል ብቻ ነበሩ፡፡ ሁለቱ አገሮች ከአኅጉሪቱ የሚላኩላቸውን በመመርመር እንደ ሪፈራል ላቦራቶሪ እያገለገሉ ነው፡፡ አሁን ላይ ደግሞ ምርመራውን ሙሉ ለሙሉ በኢትዮጵያ ማድረግ የሚያስችል ላቦራቶሪም ተቋቁሟል፡፡ጋና፣ ማዳካስካር፣ ናይጄሪያና ሴራሊዮንም ምርመራውን ማድረግ እንደሚችሉ አስታውቀዋል፡፡ የዓለም ጤና ድርጅትም እስካለፈው ሳምንት ድረስ ለ29 ላቦራቶሪዎች የመመርመሪያ ኪት ልኳል፡፡ በቀጣዩ ወር 36 የአፍሪካ አገሮች ኮሮና ቫይረስን ሊመረምሩ የሚችሉበት አቅም የሚገነባም ይሆናል፡፡የአፍሪካ አገሮች በበኩላቸው የቅድመ መከላከል ሥራውን እያከናወኑ ይገኛሉ፡፡ ናይጄሪያ አንድ ሚሊዮን በጎ ፈቃደኞች በንቃት እንዲጠብቁ ስታደርግ፣ የታንዛኒያ ጤና ሚኒስትር ኡሜ ሙዋሊሙ በአገሪቱ በደቡብ፣ በምሥራቅና በምዕራብ አካባቢዎች ለይቶ የማከሚያ ማዕከላት መዘጋጀታቸውን አስታውቀዋል፡፡ ከሁለት ሺሕ በላይ የጤና ባለሙያዎችም ሠልጥነዋል፡፡ ኬንያ፣ ኢትዮጵያ፣ አይቮሪኮስት፣ ጋና፣ ቦትስዋና ደግሞ በኮሮና ቫይረስ የተጠረጠሩ ሰዎችን በማቆያ ቦታ እያስቀመጡ ምርመራ እንዲመረመሩ አድርገዋል፡፡ በኢትዮጵያ ለመገናኛ ብዙኃን ባለሙያዎች ሥልጠና የተሰጠ ሲሆን፣ ለሕክምና ባለሙያዎችም እየተሰጠ ነው፡፡ ለኢትዮጵያ አየር መንገድ ሠራተኞች የሚሰጥ ይሆናል፡፡ ዘገባውን እስካጠናቀርንበት የካቲት 3 ቀን 2012 ዓ.ም. ድረስ በአፍሪካ የኮሮና ቫይረስ አልተከሰተም፡፡አፍሪካ ከኢቦላ ቫይረስ ምን ትማራለች?እ.ኤ.አ. ከ2014 እስከ 2016 በምዕራብ አፍሪካ በቅርቡ ደግሞ በኮንጎ ዴሞክራሲያዊ ሪፐብሊክ የተከሰተው ኢቦላ፣ የአፍሪካ አገሮች በሽታን የመቋቋም አቅማቸው ደካማ እንደሆነ ያሳየ ነው፡፡አገሮች በሽታ ከመሠራጨቱ በፊት ቀድመው እንዲለዩ በዓለም ጤና ድርጅት በኩል ውትወታ ቢደረግም፣ አፍሪካ ይህንን ማሳካት አልቻለችም፡፡ በተለይ ለመቋቋም ፈታኝ የሆኑና የሚዛመቱ በሽታዎችን ለመቋቋም ቀድሞ የመከላከል ሥራው ደካማ ነው፡፡በመሆኑም ኢቦላ ቫይረስን ለመከላከል የነበረው ከፍተኛ ለኮሮና ቫይረስ በሚደረገው ቅድመ ዝግጅት ላይ መታየት እንደሌለበት፣ ኮሮና ቫይረስ አፍሪካ ጉዳቱ የከፋ እንደሚሆን ተጠቁሟል፡፡ በአፍሪካና በቻይና መካከል የሚደረግ ጉዞከጊዜ ወደ ጊዜ እየጨመረ የመጣው የአፍሪካና ቻይና የንግድ ልውውጥ የኮሮና ቫይረስ ወደ አፍሪካ እንዲገባ ምክንያት ሊሆን ይችላል የሚል ምልከታም አለ፡፡ ቻይና የአፍሪካ ቀዳሚ የንግድ አጋር ስትሆን፣ በአኅጉሪቱም አሥር ሺሕ ያህል የቻይና ኩባንያዎች ይሠራሉ፡፡የቻይና የመንግሥት መገናኛ ብዙኃን እንዳሰፈረውም፣ ከአንድ ሚሊዮን በላይ ቻይናውያን በአፍሪካ  ይኖራሉ፡፡ከ50 ሺሕ በላይ አፍሪካውያንም በቻይና ይማራሉ፡፡ ከአፍሪካ ወደ ቻይና የሚደረገው የአየር ትራንስፖርትም ከፍተኛ ነው፡፡ በርካታ አገሮች ወደ ቻይና የሚደረግ የአየር ጉዞን አግደዋል፡፡ የኮሮና ቫይረስ ሥርጭትን ለመከላከል ሲባል ከአፍሪካ ግብፅ፣ ኬንያ፣ ሞሮኮና ሩዋንዳ ወደ ቻይና በረራ ያቆሙ ሲሆን፣ በአፍሪካ ትልቁ የሆነው የኢትዮጵያ ግን አላቋረጠም፡፡የዓለም ጤና ድርጅት አገሮች ወደ ቻይና የሚደረግ ጉዞ ላይ ገደብ መጣላቸው ትክክል አይደለም ቢልም፣ ከቻይና ጋር ከፍተኛ ግንኙነት ያላቸው ቀዳሚ  በቫይረሱ ሊጠቁ የሚችሉ 13 አገሮችን ገልጿል፡፡ እነርሱም አልጄሪያ፣ አንጎላ፣ ዴሞክራቲክ ሪፐብሊክ ኮንጎ፣ ኢትዮጵያ፣ ጋና፣ አይቮሪኮስት፣ ኬንያ፣ ሞሪሻየሻ፣ ናይጄሪያ፣ ደቡብ አፍሪካ፣ ታንዛኒያ፣ ኡጋንዳና ዛምቢያ ሲሆኑ፣ ድርጅቱ ለእነዚህ አገሮች ድጋፍ ሰጭ ሠራተኞች ለማድረግ ማቀዱን አስታውቋል፡፡,"ቻይና,ኮሮና ቫይረስ ወረርሽኝ,የዓለም ጤና ድርጅት,አፍሪካ",Amharic,ዓለም,
https://www.ethiopianreporter.com/article/18131,የአሜሪካ ውጭ ጉዳይ ሚኒስትር ማይክ ፖምፔዮ የአፍሪካ ጉብኝት,,http://www.ethiopianreporter.com/sites/default/files/2020-02/Alem.gif,ምሕረት ሞገስ,በአሜሪካ ፕሬዚዳንት ዶናልድ ትራምፕ አስተዳደር ውጭ ጉዳይ ሚኒስትር ሆነው ካለፉት ሁለት ዓመታት ወዲህ እያገለገሉ የሚገኙት ማይክ ፖምፔዮ ሴኔጋል፣ አንጎላንና ኢትዮጵያን ለመጀመርያ ጊዜ ጎብኝተዋል፡፡ በሴኔጋል ያደረጉትን የመጀመርያ ጉብኝት ሲያጠናቅቁ፣ የትራምፕ አስተዳደር በምዕራብ አፍሪካ እያደገ የመጣውን የፅንፈኞች ጥቃት ለመከላከል፤ ምን ያህል የአሜሪካ መከላከያ ሠራዊት እንደሚያስፈልግ ለመወሰን እየሠራ ነው ብለዋል፡፡ ከሴኔጋል ፕሬዚዳንት ማኪ ሶል ጋር በነበራቸው ውይይት በምዕራብ አፍሪካ በሚገኙ የአሜሪካ ወታደሮች ዙሪያ መክረዋል፡፡ አሜሪካም በአፍሪካ ያላትን የወታደር ቁጥር ለመቀነስ ፍላጎት እንዳላት ገልጸዋል፡፡ አሶሽየትድ ፕሬስ እንደዘገበው፣ አሜሪካ በምዕራብ አፍሪካ ያላት የወታደር ብዛት በሚገባው መጠን ነው ወይ? የሚለውን የአሜሪካ የመከላከያ ዲፓርትመንት እያየው ይገኛል፡፡ የአክራሪዎች ጥቃት በሚበዛበት ምዕራብ አፍሪካ፣ የአሜሪካ ወታደሮች መኖር ወሳኝ መሆኑን የሴኔጋል ውጭ ጉዳይ ሚኒስትር አማዶ ባ ገልጸው፣ በምዕራብ አፍሪካ እየተንሰራፋ የመጣው የአክራሪዎች ጥቃት እንዳሳሰባቸው ተናግረዋል፡፡ ሚስተር ባ ከሚስተር ፖምፔዮ ጋር በሰጡት ጋዜጣዊ መግለጫ፣ የአሜሪካ ወታደሮች ከምዕራብ አፍሪካ መውጣት እንደሌለባቸው ጠቅሰው፣ አሜሪካ በውትድርና ሥልጠናና በደኅንነት ዘርፍ የምትሰጠውን ድጋፍ እንድትቀጥል ጠይቀዋል፡፡ ‹‹አዎ ሥጋት ውስጥ ነን›› ያሉት ባ፣ ሽብርተኝነት ድንበር የሌለውና በጣም ውድ ዋጋ የሚያስከፍል መሆኑንና ሴኔጋልም ሆነች የምዕራብ አፍሪካ አገሮች የአሜሪካ ወታደራዊ ድጋፍ እንዲቀጥል እንደሚፈልጉ አክለዋል፡፡ በሴኔጋል ጉብኝታቸውን የጀመሩት ፖምፔዮ፣ በምዕራብ አፍሪካ ያለውን የሽብር ቡድን ጥቃት ለመመከት ከሴኔጋል፣ ከሌሎች የምዕራብ አፍሪካ አገሮችና ከፈረንሳይ ጋር በመተባበር እንደሚሠሩ ተናግረዋል፡፡ የሴኔጋል ጉብኝተቸውን እሑድ የካቲት 8 ቀን 2012 ዓ.ም. ያጠናቀቁት ፖምፔዮ ቀጣይ መዳረሻቸውን ያደረጉት አንጎላ ነበር፡፡ በነዳጅ ሀብቷ ብትታወቅም፣ የሕዝቧ ችግር አልተፈታም በምትባለው አንጎላ፣ ሙስና እንደተንሰራፋም ይነገራል፡፡ የአገሪቱ ፕሬዚዳንት ጃአ ሎሬንሶ፣ ወደ ሥልጣን ከመጡ ጀምሮ በሙስና ላይ የዘመቱ ሲሆን፣ በዚህም የቀድሞው ፕሬዚዳንት የቅርብ ዘመዶች ጭምር እየተወነጀሉ ይገኛሉ፡፡ ፖምፔዮም የአንጎላ ፕሬዚዳንት በሙስና ላይ የጀመሩትን ዘመቻ አድንቀው፣ ዕርምጃው በአፍሪካ የትልቅ ኢኮኖሚ ባለቤት ለሆነችው አንጎላ፣ ኢንቨስትመንትን ለመሳብ ያስችላል ብለዋል፡፡ እ.ኤ.አ. ከ2017 ጀምሮ የአንጎላ ፕሬዚዳንት የሆኑት ሎሬንሶ፣ አገሪቱ በሙስና በተጨማለቁ ባለሥልጣናት ያጣችውን በቢሊዮን የሚቆጠር ዶላር ለማስመለስ የጀመሩት ሥራ በአሜሪካ ተደንቋል፡፡ ፖምፔዮም ‹‹አንጎላ የሙስና ምርኮኛ ነበረች፡፡ አሁን በአገሪቱ ያለው ሪፎርም በዚሁ መቀጠል አለበት፤›› ብለዋል፡፡ ፕሬዚዳንት ሎሬንሶ አገሪቱን ለ40 ዓመታት ያህል የመሩትን የቀድሞውን የአገሪቱ ፕሬዚዳንት ኤድዋርዶ ዶስ ሳንቶስ ቤተሰቦች፤ በሙስና መጨማለቃቸውን፣ በአፍሪካ ከሀብታም ሴቶች ተርታ የምትሰለፈውን የቀድሞው ፕሬዚዳንት ልጅ ኤዛቤል ዶስ ሳንቶስ የአገሪቱን ገንዘብ አላግባብ መዝብራለች ሲልም ወንጅሏል፡፡ ኤዛቤል የመገናኛ ብዙኃን ዘመቻ እንደተከፈተባት፣ ሀብቷንም ሠርታ እንዳገኘች ብትገልጽም፣ አንዳንድ የአውሮፓ አገሮች ፕሬዚዳንቱ የጀመሩትን ሙስናን የማጥፋት ዘመቻ ደግፈዋል፡፡ ፖምፔዮ አንጎላ በሙስስና ላይ የጀመረችውን ዘመቻ ሲያደንቁ፣ ቻይና አገሪቱ ላይ ያላትን ሚና ሳይመክሩበት አላለፉም፡፡ በነዳጅ ሀብቷ የምትታወቀው፣ ነገር ግን ሕዝቧን ከድህነት ማላቀቅ ያልቻለችው አንጎላ ከቻይና ጋር ያላት ግንኙነት የጠበቀ ነው፡፡ እ.ኤ.አ. ከ2005 እስከ 2019 ባለው ጊዜ 40 ቢሊዮን ዶላር ከቻይና ተበድራለች፡፡ ይህም አገሪቱ ከውጭ ከወሰደችው ብድር ግማሽ ያህሉን እንደሚሸፍን የአፍሪካ ስትራቴጂክ ጥናት ማዕከልን ጠቅሶ አሶሽየትድ ፕሬስ ዘግቧል፡፡ የአሜሪካ ውጭ ጉዳይ ሚኒስትር ቃል አቀባይ ሞርጋን ኦርታገስ ፖምፔዮና ሎሬንሶ ቻይና በአፍሪካ ባላት ሚና መምከራቸውን ቢገልጹም፣ ምንም ዓይነት ዝርዝር መረጃ አልሰጡም፡፡ ከፖምፔዮ ጋር በጋራ መግለጫ የሰጡት የአንጎላ ውጭ ጉዳይ ሚኒስትር ማኑኤል አጉስቶ፣ የአሜሪካ ውጭ ጉዳይ ሚኒስትር አንጎላን መጎብኘታቸው የትራምፕ አስተዳደር የአንጎላን መንግሥትና ሪፎርም ለመደገፍ ያለውን ፍላጎት ያሳያል ብለዋል፡፡ የአንጎላ ጉብኝታቸውን አጠናቀው ኢትዮጵያ የገቡት ፖምፔዮ በውጭ ጉዳይ ሚኒስትር ገዱ አንዳርጋቸው አቀባበል ተደርጎላቸዋል፡፡ ውጭ ጉዳይ ሚኒስቴር በፌስቡክ ገጹ እንዳሰፈረው፣ ፖምፔዮ ከጠቅላይ ሚኒስትር ዓብይ አህመድ (ዶ/ር) እና ከፕሬዚዳንት ሳህለ ወርቅ ዘውዴ ጋር አሜሪካና ኢትዮጵያ የቀጣናውን ደኅንነት በጋራ በሚያስጠብቁበት አጀንዳና ኢትዮጵያ በጀመረችው የፖለቲካና ኢኮኖሚ ሪፎርም ዙሪያ ይመክራሉ ተብሏል፡፡ ጠቅላይ ሚኒስትር ዓብይ ፖምፔዮን በጽሕፈት ቤታቸውም አነጋግረዋል፡፡ ፖምፔዮ በሰብ ሰሃራ ከሚገኙ የአፍሪካ አገሮች ሴኔጋልን፣ አንጎላንና ኢትዮጵያን መጎብኘታቸው ለአገሮቹ ጥቅም ሳይሆን አፍሪካ ከቻይና ጋር ያላትን የጠነከረ ግንኙነት ለማስጣልና አሜሪካ በተለያዩ ኢንቨስትመንቶች ጠንክራ ለመግባት ካላት ፍላጎት የመነጨ ነው በሚል የተለያዩ አስተያየቶች ተሰንዝረዋል፡፡ የፖለቲካ ተንታኙ ጆሴፍ አቺኖ ለአልጀዚራ በሰጠው አስተያየት፣ ፖምፔዮ ቻይና በአፍሪካ ላይ ያላትን ጫና ‹‹አደገኛ›› ማለታቸውን አስታውሷል፡፡ እንደ ፖለቲካ ተንታኙ፣ ፖምፔዮ ቻይና በአፍሪካ የምታደርገው ኢንቨስትመንት ሙስናን አበረታቷል፣ ሕግን የጣሰና በመጣስ አማራጭ እንዳትሆን አድርጓል ማለታቸውንም አክሏል፡፡ አሜሪካ ‹‹የአሜሪካ ኩባንያዎች ንጹህ ናቸው›› በሚል ለአፍሪካ መምከር የለባትም የሚለው ተንታኙ፣ በአፍሪካና ቻይና ግንኙነት ላይ የተሰጡ አስተያየቶች ‹‹በግብዝነት የተሞሉ ናቸው›› ብሏል፡፡ በርካታ የአፍሪካ አገሮች ከቻይና ጋር በተለይ በግንባታ ፕሮጀክቶች ተፈራርመው እየሠሩ ሲሆን፣ ከአሥር ሺሕ በላይ የቻይና ኩባንያዎች በአፍሪካ እንደሚገኙ ቢቢሲ ዘግቧል፡፡ ቻይና የአፍሪካ ትልቋ የንግድ አጋር ከሆነች ከአሥር ዓመታት በላይ ተቆጥሯል፡፡ ያላት የንግድ ግንኙነትም 204 ቢሊዮን ዶላር መድረሱን የቻይና ንግድ ሚኒስቴር አስታውቋል፡፡ቻይና ለምትሠራቸው ትላልቅ ፕሮጀክቶች ለአፍሪካ ብድር የምታመቻች በመሆኗም፣ የአፍሪካ ትልቋ አበዳሪ ሆናለች፡፡ የፖምፒዮ ዋና ጉብኝት አፍሪካ ከአሜሪካ ጋር የንግድ ግንኙነት እንድታጠናክር፣ መልካም አስተዳደር እንዲሰፍንና ሕግ እንዲጠበቅ ቢሆንም፣ የአፍሪካ ባለሥልጣናትና ባለሀብቶች ከቻይና ጋር ካላቸው ግንኙነት እንዲቆጠቡ መጠየቅ አንዱ እንደሆነም ኤቢሲ ዘግቧል፡፡ የፖምፔዮ የኢትዮጵያ ጉብኝት በቀጣናው ደኅንነት፣ በኢኮኖሚና በፖለቲካ ሪፎርም ላይ ያጠነጠነ እንደሆነ ቢነገርም፣ ለኢትዮጵያ ትልቅ አጀንዳ ከሆነው ከታላቁ የኢትዮጵያ ህዳሴ ግድብ ጋር ተያይዞ ከግብፅ ጋር የተፈጠረውን አለመግባባት ለማረቅ እንደሆነም መረጃዎች ያሳያሉ፡፡ ,"አሜሪካ,አፍሪካ",Amharic,ዓለም,
https://www.ethiopianreporter.com/article/18188,የደቡብ ሱዳን የአንድነት መንግሥት,,http://www.ethiopianreporter.com/sites/default/files/2020-02/alem3.gif,ምሕረት ሞገስ,የደቡብ ሱዳን ፕሬዚዳንት ሳልቫ ኪርና ላለፉት ስድስት ዓመታት ታጣቂዎችን በመምራት ሲቃወሟቸው የነበሩት የቀድሞው የአገሪቱ ምክትል ፕሬዚዳንት ሪክ ማቻር፣ የእርስ በርስ ውጊያው ዳግም እንዳይመለስ የሚያስችለውን የአንድነት መንግሥት መሥርተዋል፡፡ ላለፉት ስድስት ዓመታት በተቀናቃኞቹ መካከል በተፈጠረ አለመግባባት 400‚000 ያህል ሱዳናውያን የሞቱ ሲሆን፣ ሦስት ሚሊዮን ያህል ደግሞ ከቀያቸው ተፈናቅለዋል፡፡ የሱዳናውያንን በተለይ የሴቶችና ሕፃናትን ሕይወት ያመሰቃቀለውንና ደቡብ ሱዳን ከሱዳን እ.ኤ.አ. በ2011 ተነጥላ ራሷን ማስተዳደር ከጀመረች ሁለት ዓመታት እንኳን ሳይቆጠሩ የተቀሰቀሰው የርስ በርስ ጦርነት፣ ከዚህ በኋላ ሊያከትም እንደሚችል ተስፋ ተጥሎበታል፡፡ በደቡብ ሱዳን የተፈጠረውን የፖለቲካ አለመረጋጋት ለመቀልበስ በኢትዮጵያ፣  በዩጋንዳና በሱዳን አደራዳሪነት ተደጋጋሚ ውይይቶች ሲደረጉ መቆየታቸው ይታወሳል፡፡በሁለቱ ተቀናቃኞች በኩል የተገቡ ከአምስት ያላነሱ የተኩስ አቁምና ሌሎች ስምምነቶች ቢፈርሱም፣ ማቻርን ምክትል ፕሬዚዳንት ለማድረግ የተደረሰው ስምምነት ዕውን ሆኗል፡፡ ይህም በደቡብ ሱዳን ለዓመታት የዘለቀውን የእርስ በርስ ጦርነት ከማስቀልበስ ባለፈም፣ ሰላማዊ ምርጫ ለማድረግ ዕድል ይፈጥራል ተብሏል፡፡ማቻር ባለፈው ቅዳሜ ምክትል ፕሬዚዳንት ሆነው ቃለ መኃላ የፈጸሙ ሲሆን፣ ፕሬዚዳንት ሳልቫ ኪርም  እማኝ ሆነው ከፊት ለፊታቸው ተገኝተዋል፡፡ ማቻርን ምክትል ፕሬዚዳንት ለማድረግ የተደረሰው ስምምነት የተያዘለት ቀነ ቀጠሮ ከማለፉ በፊት ተግባራዊ የተደረገው ማቻርን ወደ ሥልጣን የማምጣት ዕርምጃም ለሱዳን ሰላምን የሰነቀ ነው፡፡ የተደረሱ ስምምነቶች ተግባራዊ ካልተደረጉ ጦር አልጥልም ብለው የነበሩት ማቻር፤ ቃለ መኃላውን ከፈጸሙ በኋላ ባደረጉት ንግግርም ‹‹የሱዳን ሕዝቦች የጉዳታችሁ ዘመን ያበቃ ዘንድ አብረን እንሠራለን›› ብለዋል፡፡ ከሳልቫ ኪር ጋር በመጨባበጥ አንድነታቸውን ያሳዩ ሲሆን፣ ፕሬዚዳንት ኪርም፣ ‹‹እርስ በርስ ይቅር መባባል አለብን፤ የዲንካና የኑዌር ተወላጆችም እርስ በርሳችሁ  ይቅር ተባባሉ፤›› ብለዋል፡፡ሦስት ተጨማሪ ምክትል ፕሬዚዳንቶች በዕለቱ ቃለ መኃላ የፈጸሙ ሲሆን፣ ከእነዚህ አንዷ የደቡብ ሱዳን መሥራች አባት የሚባሉትና እ.ኤ.አ. በ2005 በሂሊኮፕተር አደጋ የሞቱት የጆን ጋራንግ ባለቤት ሬቤካ ጋራንግ መሆናቸውን አልጀዚራ ዘግቧል፡፡መተግበር በጀመረው ስምምነት መሠረት፣ የነበረው ካቢኔ የሚፈርስ ሲሆን፣ ይህም በርካታ አዳዲስ ተፎካካሪዎች በካቢኔው እንዲካተቱ ያስችላል ተብሏል፡፡ ማቻር ምክትል ፕሬዚዳንት ቢሆኑም ምን ያህል ውሳኔ የማሳለፍ አቅም ይኖራቸዋል የሚለውና በሁለቱም ወገን ያሉ ወታደሮች የሚዋሃዱበትን በተመለከተ ደግሞ በቀጣይ እልባት የሚያገኙ አጀንዳዎች ይሆናሉ፡፡ሁለቱ ተቀናቃኞች የአንድነት መንግሥቱን የመሠረቱት የተሰጠው ቀነ ገደብ ሊያበቃ ሲልና የተባበሩት መንግሥታት ድርጅት ሁለቱም ወገኖች ለሥልጣን ጥማቸው ብለው ዜጎቻቸውን እያስራቡ ይገኛሉ ብሎ መግለጫ ባወጣ በሰዓታት ልዩነት ውስጥ ነው፡፡ የስምምነቱ ሚናበስምምነቱ መሠረት ለሦስት ዓመታት የሚቆይ የሽግግር መንግሥት የሚኖር ሲሆን፣ ይህም በተመሠረተው የአንድነት መንግሥት የሚመራ ይሆናል፡፡ በቆይታ ዘመኑም በጦርነቱ ምክንያት አገራቸውን ለቀው የተሰደዱትንም ሆነ ከቀያቸው የተፈናቀሉትን ለመመለስ ዕድል ይሰጣል፡፡ ፕሬዚዳንት ኪር እንደሚሉትም፣ ለመግለጽ በሚከብድ ስቃይ ውስጥ የነበሩትንና የተራቡትን ለመካስ ያስችላል፡፡ የሰላም ስምምነቱ ፀንቶ ከቆየም አዲሲቷን ደቡብ ሱዳን ለመገንባት ዕድል ይሰጣል፡፡ሊያጋጥሙ የሚችሉ ፈተናዎችበደቡብ ሱዳን ሰላም ለማስፈን የፕሬዚዳንት ኪርና የማቻር መስማማት ቅድሚያውን ቢይዝም፣ በአገሪቱ መስመር መያዝ ያለባቸው ነገር ግን ፈተና ሊሆኑ የሚችሉ ችግሮች ሊያጋጥሙ እንደሚችሉ ተገልጿል፡፡ በኢንተርናሽናል ክሪያሲስ ግሩፕ ከፍተኛ የፖለቲካ ተንታኝ አለን ቦስዌል ለአልጀዚራ እንዳሉት፣ የተጠናከረ የደኅንነት አካል አለመኖሩ አንዱ ችግር ነው፡፡ ከዚህ በፊት የተደረጉ በርካታ ስምምነቶች የከሸፉትም በደቡብ ሱዳን የተጠናከረ የደኅንነት አካል ባለመኖሩ ነው፡፡አዲስ በተደረሰው የሰላም ስምምነት 41‚500 ያህል በሁለቱም ወገን በኩል ያሉ ወታደሮችን ማዋሃድ ይገኝበታል፡፡ እነዚህን አጣምሮ አንድ የመከላከያ ሠራዊት መፍጠሩ ግን ከባድ ሊሆን እንደሚችል ተገምቷል፡፡ለባለሥልጣናት ጥበቃ የሚያደርጉ የደኅንነት አካላት በፕሬዚዳንቱ እንደሚመደቡ በስምምነቱ ከተደረሱ አጀንዳዎች አንዱ ነው፡፡ የማቻር ቃል አቀባይ ‹‹ለደኅንነታችን የጽሑፍ ማስረጃ እንፈልጋለን›› የሚል ቅድመ ሁኔታ ማስቀመጣቸው ደግሞ ሌላ እክል ሊሆን ይችላል፡፡ሥጋት ተብለው የተቀመጡ አጀንዳዎች በጊዜ ሒደት የሚፈቱ እንደሆነ በማመን የኢትዮጵያን ጨምሮ የተለያዩ አገሮች መንግሥታት ስምምነቱን አድንቀዋል፡፡,"ደቡብ ሱዳን,የአንድነት መንግሥት",Amharic,ዓለም,
https://www.ethiopianreporter.com/article/18248,የሰሜን ኮሪያ ሚሳይል ማስወንጨፍ,,http://www.ethiopianreporter.com/sites/default/files/2020-03/amharicII.jpg,ምሕረት ሞገስ,"ዓለም በኮሮና ቫይረስ ሥጋት ውስጥ ወድቋል፡፡ መነሻውን ከቻይና አድርጎ አሁን ላይ 37 አገሮችን ያጠቃው ይህ ቫይረስ፣ ለዓለም ሥጋት በተለይም ለእስያ ቀዳሚ አጀንዳ ነው፡፡ቻይና፣ ደቡብ ኮሪያ፣ ጃፓንና ሌሎችም የቀጣናው አገሮች ወጋቸው ሁሉ ኮሮና ቫይረስን መቆጣጠር፣ ብሎም ማጥፋት ላይ ሆኗል፡፡ የአንዳንድ ኩባንያ ሠራተኞች ሥራቸውን ቤት እንዲያከናውኑ፣ በአንዳንድ ሥፍራ ደግሞ ትምህርት ቤት ጭምር እንዲዘጋ እየተደረገም ይገኛል፡፡ አሜሪካ ስድስት ሰዎች በኮሮና ቫይረስ እንደሞቱባት ስታስታውቅ፣ በአፍሪካም በስድስት አገሮች ኮሮና ቫይረስ መግባቱ ተነግሯል፡፡ አሜሪካ ከዚህ ቀደም ካገደቻቸው የውጭ አገር ዜጎች በተጨማሪ ኮሮና ቫይረስን ለመግታት ስትል ተጨማሪ ገደብ እንደምትጥል ስታስታውቅ፣ በዓለም በቫይረሱ ተጠቅተዋል ከተባሉት ከ90,000 በላይ ሰዎች መካከል ከ90 በመቶ በላዩ የሚገኙባት ቻይና ደግሞ ትኩረቷ ሁሉ ኮሮና ቫይረስ ላይ ከሆነ ወር ሞልቷል፡፡  ጉዳዩ እ.ኤ.አ. በ2008 እንደተከሰተው የዓለም ኢኮኖሚ ያሽቆለቁላል፣ የየኩባንያዎችን አቅም ያሽመደምዳል የተባለው ኮሮና ቫይረስ ለዓለም አጀንዳና ሥጋት በሆነበት በዚህ ወቅት፣ ለሰሜን ኮሪያ አጀንዳ አልሆነም፡፡ ይልቁንም እ.ኤ.አ. 2020 ከገባ ወዲህ የመጀመርያዋ ነው የተባሉትን ሁለት ሚሳይሎች ለሙከራ በማስወንጨፍ ትኩረት ስባለች፡፡ ሰኞ የካቲት 23 ቀን 2012 ዓ.ም. ሰሜን ኮሪያ ሁለት ሚሳይል ማስወንጨፏን ቢቢሲ ሲዘግብ፣ ለዚህ ምክንያቱ ሰሜን ኮሪያ ፍፁም እንዳይደረግ የምፈልገው ደቡብ ኮሪያና አሜሪካ በየዓመቱ የሚያደርጉት ጥምር ወታደራዊ ልምምድ በኮሮና ቫይረስ ሥጋት ምክንያት መራዘሙ መገለጹን ተከትሎ ነው፡፡ደቡብ ኮሪያና አሜሪካ በየዓመቱ የሚያደርጉትን ጥምር ወታደራዊ ልምምድ ሰሜን ኮሪያ ሁሌም እንደነቀፈች ሲሆን፣ ልምምድ ሲያደርጉም ሆነ ካደረጉ በኋላ ወይም ሊያደርጉ ሲሉ ሚሳይል የማስወንጨፍ ልማድ እንዳላትም ይታወቃል፡፡ አገሪቱ በተለያዩ ጊዜያት የምታነሳው አጀንዳ ቢኖርም፣ ‹‹ወታደራዊ ልምምዱ ሰሜን ኮሪያን ለማጥፋት ስለሆነ ይቁም፤›› የሚል ነው፡፡ ይህ ባለመሆኑ ደግሞ ወቅቱን ጠብቆ የአፀፋ ምላሽ የምትሰጠው የሚሳይል ሙከራ በማድረግ ነው፡፡  የደቡብ ኮሪያ መከላከያ ተቋምን ዋቢ አድርጎ ቢቢሲ እንዳሰፈረው፣ ሁለቱ ሚሳይሎች የተወነጨፉት ከሰሜን ምሥራቅ የባህር ዳርቻ በደቡብ ኮሪያና ጃፓን መካከል ነው፡፡ የተተኮሱት ሚሳይሎችም አጭር ርቀት ተወንጫፊ ሊሆኑ ይችላሉ የሚል እምነት እንዳላት ደቡብ ኮሪያ ገልጻለች፡፡ ሰሜን ኮሪያ እ.ኤ.አ. 2019 ግንቦት ላይ ለ18 ወራት አቋርጣ የነበረውን የሚሳይል ሙከራ ዳግም ማድረጓ፣ በኋላም ጥቅምት ላይ መድገሟ የሚታወስ ሲሆን፣ የአሁኑ በሦስት ወራት ልዩነት የተሞከረ ነው፡፡ ሰሜን ኮሪያ የኑክሌር ፕሮግራሟን ታቋርጥ ዘንድ፣ እ.ኤ.አ. በ2018 የአሜሪካ ፕሬዚዳንት ዶናልድ ትራምፕና የሰሜን ኮሪያ አቻቸው ኪም ጁን ኡንግ ታሪካዊ የተባለውን ውይይት በሲንጋፖር አድርገው የነበረ ቢሆንም፣ ሰሜን ኮሪያን ከኑክሌር ነፃ ማድረግ ላይ ከመግባባት አልደረሱም፡፡ ሁለቱ መሪዎች እ.ኤ.አ. በ2019 ዳግም በቬይትናም ቢገናኙም፣ ውይይታቸው ያለ ስምምነት ነበር የተጠናቀቀው፡፡ ሰሜን ኮሪያን ከኑክሌር ነፃ የማድረግ ውይይቱ በእንጥልጥል ባለበት ወቅት፣ ሚሳይል መሞከር ምናልባትም በአገሪቱ ላይ የተጣለውን ማዕቀብ በመቃወምም ሊሆን እንደሚችል ተነግሯል፡፡ ሰሜን ኮሪያ በ2019 ማብቂያ ላይ ያደረገችው ተመሳሳይ ሙከራ አሜሪካ ላይ ውጥረት ለመፍጠር እንደሆነ ተገልጿል፡፡ ሆኖም አሜሪካ ሰሜን ኮሪያ ሙሉ ለሙሉ የኑክሌር ፕሮግራሟን ካልዘጋች፣ ምንም ዓይነት ማዕቀብ እንደማይነሳ አስታውቃ ነበር፡፡ሰሜን ኮሪያ ከ450 ኪሎ ሜትር እስከ 13 ሺሕ ኪሎ ሜትር ሊወነጨፉ ይችላሉ ተብለው የሚገመቱ ሚሳይሎች ባለቤት መሆኗንም ቢቢሲ አስፍሯል፡፡ ","ሰሜን ኮሪያ,የሚሳይል ሙከራ",Amharic,ዓለም,
https://www.ethiopianreporter.com/index.php/article/17899,አነጋጋሪው የቭላድሚር ፑቲን የሥርዓተ መንግሥት ምክረ ሐሳብ,,http://www.ethiopianreporter.com/sites/default/files/2020-01/alem3.gif,ሻሂዳ ሁሴን,በተለያዩ የመሪዎች ኮንፈረንሶች ላይ ተገኝተው በሚያደርጉት ወጣ ያለ ንግግርና ድርጊት ይታወቃሉ፡፡ በሰብዓዊ መብት ጥበቃ፣ በኢኮኖሚ ዕድገት፣ በዴሞክራሲ ልቀት ጣራ ነክተናል ብለው የሚመፃደቁ ምዕራባውያንን ማብሸቅ የሚወዱ ይመስላሉ፡፡ በየመድረኩ አወዛጋቢ ነገር ማንሳታቸው አይቀርም ተብሎ ስለሚታሰብም ፕሬዚዳንት ቭላድሚር ፑቲን ሲናገሩ ወዳጆቻቸውም ሆኑ ባላንጣዎቻቸው በተጠንቀቅ ያደምጣሉ፡፡በታሪካዊ ፎቶግራፍ ላይ ከፕሮቶኮል ውጪ ፈንጠር ብለው ታይተው ያውቃሉ፡፡ የጀርመኗን ፕሬዚዳንት አንጌላ መርኬልን የሆነ ነገር ተናግረው ‹‹ጀመረው እንግዲህ›› በሚል አተያይ ሲያዩዋቸው በካሜራ ተቀርፀዋል፡፡ ብቻ በተገኙባቸው መድረኮች የተለየ ነገር ማለታቸው ማድረጋቸው አይቀርም፡፡ ባለፈው ሳምንት ይፋ ያደረጉት የሩሲያን የአስተዳደር ምኅዳር የሚለውጥ አዲስ ምክረ ሐሳብ እንዲሁ መነጋገሪያ ሆኖ ነው የሰነበተው፡፡ፕሬዚዳንት ፑቲን ሩሲያ ከፕሬዚዳንታዊ ወደ ፓርላሜንታዊ የአስተዳደር ሥርዓት የምትሸጋገርበትን ሕገ መንግሥታዊ ለውጥ ባለፈው ሳምንት ረቡዕ ጥር 5 ቀን አቅርበዋል፡፡ የፑቲንን መግለጫ ተከትሎም ጠቅላይ ሚኒስትሩ ዲምትሪ ሜድቬዴቭ ካቢኔያቸው ሥልጣን መልቀቁን አስታውቀዋል፡፡ የሩሲያ መንግሥት ከሥልጣን መልቀቁን ያስታወቀው ፕሬዚዳንቱ ያቀረቡት ሕገ መንግሥታዊ ለውጥ ተቀባይነትን ያገኝ ዘንድ ነው ብሏል፡፡ጠቅላይ ሚኒስትሩ ከሥልጣን መልቀቃቸውን ባሳወቁ በሰዓታት ጊዜ ውስጥ ሚካይል ሚሹስቲን የተባሉ ግለሰብ በእግራቸው እንዲተኩ ሆኗል፡፡ አዲሱ ጠቅላይ ሚኒስትር ብዙም የማይታወቁ በእንግሊዝኛ ቋንቋ የተዘጋጀ ስለማንነታቸው የሚገልጽ የዊኪፒዲያ ገጽም የሌላቸው ተብለዋል፡፡ የሩሲያን የአስተዳደር ሥርዓት ወደ ፓርላሜንታዊ የመቀየር ሐሳቡ የቭላድሚር ፑቲንን የሥልጣን ዕድሜ ለማራዘም የመጣ መላ ነው የሚሉ ተንታኞች ሐሳባቸውን እየገለጹ ነው፡፡እ.ኤ.አ. ማርች 26 ቀን 2000 የሩሲያ ፕሬዚዳንት ሆነው የተሾሙት ቭላድሚሪ ፑቲን እስካሁን ድረስ የአገሪቱ መሪ ሆነው መዝለቅ ችለዋል፡፡ ለ20 ዓመታት የዘለቀውና ለመጠናቀቅ ሌላ ተጨማሪ አራት ዓመታት የሚቀረው የፑቲን የሥልጣን ዘመን በዜጎች ምርጫ የተወሰነ ነው፡፡ፑቲን እ.ኤ.አ. በ2004 በተካሄደ ምርጫ ሁለተኛ የሥልጣን ጊዜያቸውን አረጋግጠዋል፡፡ በፕሬዚዳንታዊ የአስተዳዳር ሥርዓት መሠረት ሁለተኛ የሥልጣን ምዕራፋቸውን እንዳጠናቀቁ እ.ኤ.አ. በ2008 ሥልጣናቸውን ለዲሚትሪ ሜድቬዴቭ አስረከቡ፡፡ ሜዴቭዴቭ በትረ ሥልጣኑን በተቀበሉ በአፍታ ጊዜ ውስጥ ፑቲን የሩሲያ ጠቅላይ ሚኒስትር ሆኑ፡፡ሜድቬዴቭ የመጀመርያ የሥልጣን ዘመናቸውን እንዳጠናቀቁ እ.ኤ.አ. ማርች 4 2012 ላይ ፑቲን ለሦስተኛ ጊዜ የሩሲያ ፕሬዚዳንት ሆነው ተሾሙ፡፡ ከወር በኋላ ቃለ መሐላ ሲፈጽሙ ምርጫው ተጭበርብሯል ያሉ የአገሬው ተወላጆች ተቃውሞ እያሰሙ ነበር፡፡ በተደጋጋሚ ጊዜ ምርጫ እያሸነፉ የመጡት ፕሬዚዳንት ፑቲን ግን እ.ኤ.አ. በ2018 ሩሲያን ለተጨማሪ ስድስት ዓመታት ለመምራት ቃለ መሐላ ፈጸሙ፡፡በሕገ መንግሥቱ መሠረት እ.ኤ.አ. ከ2024 በኋላ ግን ለፕሬዚዳንትነት መወዳደር አይችሉም፡፡ የአገሪቱ የፖለቲካ አስተዳዳር የሚለውጠውን ምክረ ሐሳብ ያቀረቡትም እ.ኤ.አ. በ2024 የሚጠናቀቅ የሥልጣን ዘመናቸውን ለማራዘም ነው እየተባለ ነው፡፡ፑቲን ከፕሬዚዳንታዊ የአስተዳደር ሥርዓት ፓርላሜንታዊ ሥርዓት የሚደረገው ሽግግር በሕዝብ ድምፅ የሚወሰን ይሆናል ብለዋል፡፡ ውሳኔ ሕዝቡ ለፑቲን ምክረ ሐሳብ የሚያደላ ከሆነ የሩሲያ ጠቅላይ ሚኒስትር ከፕሬዚዳንቱ የተሻለ ቦታ ይኖራቸዋል፡፡ በፓርቲ የሚመረጥ ጠቅላይ ሚኒስትር ከፕሬዚዳንት የላቀ ሥልጣን ሲኖረው፣ የሚመረጠው ፕሬዚዳንት ግን የጠቅላይ ሚኒስትሩን ያህል ወሳኝ አይሆንም፡፡ፑቲን እ.ኤ.አ. ከ2000 ጀምሮ እስካሁን የሩሲያ መሪ ሆነው በቆዩባቸው ዓመታት የፕሬዚዳንትነት ቦታቸውን የለቀቁት አንድ ጊዜ ብቻ ነበር፡፡ በእግራቸው ተተክተው የተሾሙት ታማኝ አገልጋቸው እንደሆኑ የሚነገርላቸው ዲሚትሪ ሜድቬዴቭ ስለነበሩም በእነዚያ ጊዜያትም ቢሆን የሥልጣኑ ባለቤት ፑቲን እንደነበሩ ይታሙ ነበር፡፡ ከቀናት በፊት ያቀረቡት የአስተዳደር ለውጥ ሐሳብ ይሳካ ዘንድ ጠቅላይ ሚኒስትሩ ሥልጣን መልቀቃቸው የነበረውን ጉምጉምታ የሚያጠናክር ነው፡፡የሩሲያ ሕገ መንግሥት አንድ ፕሬዚዳንት በተከታታይ ከሁለት ጊዜ በላይ በሥልጣን ላይ መቆየት እንዳይችል ገደብ ያስቀምጣል፡፡ በምክረ ሐሳብ ደረጃ የቀረበው ሕገ መንግሥታዊ ለውጥ ፑቲን እ.ኤ.አ. ከ2024 በኋላም መሪ ሆነው እንዲቆዩ ዕድል የሚሰጥ ነው ተብሏል፡፡እ.ኤ.አ. በ1952 በሩሲያ ፒተርስበርግ የተወለዱት ቭላድሚር ቭላድሚሮቪች ፑቲን በሌኒንግራድ ስቴት ዩኒቨርሲቲ በሕግ ትምህርት ተመርቀዋል፡፡ ወደ ፖለቲካ ከመግባታቸው በፊት እ.ኤ.አ. በ1975 ኮሚቴ ፎር ስቴት ሲኪዩሪቲ (ኬጂቢ)ን ተቀላቅለው ነበር፡፡እ.ኤ.አ. 1991 ወደ ፖለቲካው እስኪገቡ ድረስ በተለያዩ ኃላፊነቶች አገልግለዋል፡፡ ፖለቲካውን የተቀላቀሉት አናቶሊ ሶብቻክን (ለሌኒንግራድ ከተማ ከንቲባ ለመሆን የተወዳደሩ) በማማከር ነበር፡፡ አናቶሊ ሶብቻክ ምርጫውን አሸንፈው የሌኒንግራድ ከንቲባ ሲሆኑ፣ ቭላድሚር ፑቲን ደግሞ የውጭ ጉዳይ ኮሚቴ ሊቀመንበር ሆነው ተሾሙ፡፡ በፕሬዚዳንት ቦሪስ የልሲን ዘመን ፑቲን የክሬምሊን ምክትል ዋና አስተዳዳሪ ሆነው ከሠሩ በኋላ እ.ኤ.አ. በ1999 ጠቅላይ ሚኒስትር ሆነው ተሹመዋል፡፡ በዓመቱ መጨረሻ ላይ ቦሪስ የልሲን ከሥልጣን ሲለቁ ቭላድሚር ፑቲን ነበር በእግራቸው የተተኩት፡፡ የአካል ብቃት እንቅስቃሴ ማድረግ የሚያዘወትሩት ፑቲን በጁዶ ስፖርት ጥቁር ቀበቶ አላቸው፡፡,ቭላድሚር ፑቲን,Amharic,ዓለም,
https://www.ethiopianreporter.com/index.php/article/18032,ኮሮና ቫይረስን ለመከላከል የአፍሪካ ዝግጁነት እስከምን?,,http://www.ethiopianreporter.com/sites/default/files/2020-02/amharic-I.jpgii%20%283%29.jpg,ምሕረት ሞገስ,አፍሪካውያን ለተለያዩ በሽታዎች የመጋለጣቸው ምክንያት ድህነት ነው፡፡ በድህነት ጥላ ሥር የሚካተቱት የትምህርት ተደራሽ አለመሆን፣ የአካባቢና ግል ንፅህና ጉድለት፣ የሕክምና አለመዳረስ፣ የፖለቲካና ኢኮኖሚ አለመረጋጋት አፍሪካውያን በጤናና በሰላም እንዳይኖሩ ማነቆ ሆኗል፡፡በጤናው ዘርፍ በኤችአይቪ ኤድስ ሳቢያ በሚሊዮን የረገፉትና ከቫይረሱ ጋር በብዛት የሚኖሩት አፍሪካውያን ናቸው፡፡ ኮሌራ፣ ወባና ሌሎችም በግልና አካባቢ ንፅህና ሊወገዱ የሚችሉ በሽታዎች ለአፍሪካውያን የዳገት ያህል የከበዱ ናቸው፡፡ የእናቶችና ሕፃናት ሞት ላይ አሁን መሻሻል ቢኖርም፣ ችግሩ ግን አልተወገደም፡፡ተላላፊ የሆኑትም ሆነ ያልሆኑት በሽታዎች ለአፍሪካ ሁሌም ፈተና ናቸው፡፡ አፍሪካ ታክመው በሚድኑት ወይም ቀድመው መከላከል በሚችሉት በሽታዎች ብቻ ሳይሆን ከዚህ በከፉትም ትጠቃለች፡፡ ኢቦላ ምዕራብ አፍሪካን የፈተነ ገዳይ ቫይረስ ነው፡፡ የአፍሪካ የጤና ሥርዓት በተደጋጋሚ በሚከሰቱ ሆኖም ለሠለጠነው ዓለም ቀላል የሆኑና እምብዛም የማይከሰቱ በሽታዎችን ለመመከት እንኳን የሚበቃ አይደለም፡፡አብዛኞቹ ከሰሀራ በታች የሚገኙ የአፍሪካ አገሮችም ለሌሎች ተራ የሚባሉ ግን ገዳይ በሽታዎችን በማከም የተጣበቡ ናቸው፡፡ መነሻውን ቻይና ያደረገው ኮሮና ቫይረስ ደግሞ እስካሁን አፍሪካ ገብቷል ተብሎ ባይነገርም፣ የአኅጉሪቱ ቀጣይ የጤና ቀውስ ሊሆን እንደሚችል ሥጋት አለ፡፡በቻይና ከ28 ሺሕ በላይ ሰዎችን አጥቅቶ ከአንድ ሺሕ በላይ ሰዎችን የገደለው የኖቭል ኮሮና ቫይረስ አፍሪካ ቢገባ ‹‹በዕንቅርት ላይ ጆሮ ደግፍ›› እንዲሉ ከባድ ፈተና ይሆናል፡፡ይህ ቫይረስ ወደ አፍሪካ እንዳይገባ፣ ቢገባም ባለበት ለማቆም አገሮች በየመግቢያ ኬላዎቻቸው ቅድመ ምርመራ ማድረግን ጨምሮ የተለያዩ ዝግጅቶችን እያደረጉም ይገኛሉ፡፡ በኢትዮጵያ በኩል ቫይረሱ አገር ቤት እንዳይገባ፣ ከገባም ለማከም የሚያስችሉ ቅድመ ሁኔታዎች ተመቻችተዋል፡፡ ከሦስት የሕክምና ቦታዎች በተጨማሪ ላቦራቶሪ ተዘጋጅቷል፡፡ ከዚህ ቀደም በቫይረሱ የተጠረጠሩ ሰዎች ደም ደቡብ አፍሪካ ተልኮ ይመረመር የነበረ ቢሆንም፣ አሁን ላይ እዚሁ ኢትዮጵያ መመርመር የሚያስችል አቅም ተፈጥሯል፡፡አፍሪካ ኮሮና ቫይረስ ካልገባባቸው ሁለት አኅጉሮች አንዷ ናት፡፡ የኮሮና ቫይረስ ለአፍሪካ ሥጋት መሆኑንና የአፍሪካ ዝግጁነትን አስመልክቶ ቢቢሲ እንዳሰፈረው፣ የጤና ኤክስፐርቶች የኮሮና ቫይረስ በቅርቡ አፍሪካ ሊገባ ይችላል የሚል ማስጠንቀቂያ ሰጥተዋል፡፡ ለዚህ ምክንያቱ ደግሞ አፍሪካና ቻይና ያላቸው ቅርብ ግንኙነት ነው፡፡የዓለም ጤና ድርጅት የኮሮና ቫይረስ ወረርሽኝ የዓለም ጤና ሥጋት ነው ብሎ ካወጀ ካለፈው ሳምንት ወዲህ በተለይ ደሃ አገሮች ችግሩን መቋቋም አይችሉም የሚል ሥጋት ተፈጥሯል፡፡ኮሮና ቫይረስ የዓለም ጤና ሥጋት ሆኗል ብሎ መታወጁም ቫይረሱ በቻይና ስለተከሰተ ብቻ ሳይሆን፣ በሌሎች አገሮች ቢስፋፋ ችግሩን መቋቋም ያቅታል ከሚል መሆኑንና ዝቅተኛ የጤና ሥርዓት ባላቸው ደሃ አገሮች ቫይረሱ የመሰራጨት አቅሙ ከፍተኛ በመሆኑ ችግሩን ከወዲሁ ለመቅረፍ መሆኑን የዓለም ጤና ድርጅት ዋና ዳይሬክተር ቴድሮስ አድሃኖም (ዶ/ር) አስታውቀዋል፡፡በአፍሪካ በበርካቶቹ አገሮች የሚገኘው የጤና ሥርዓት ከአቅሙ በላይ የሆኑ ሕሙማንን ለማከም በሚፍጨረጨርበት በአሁኑ ሰዓት በጣም ከባድ የሆነውን የኮሮና ቫይረስ ኢንፌክሽን ለማከም ይችላሉ ወይ? የሚል ሥጋትም ተፈጥሯል፡፡በድርጅቱ የአፍሪካ የአስቸኳይ ጊዜ ሕክምና ምላሽ ኃላፊ ማይክል ያኦ እንደሚሉትም፣ በአፍሪካ የሚገኙ አንዳንድ አገሮች ራሳቸውን ከቫይረሱ ለመከላከል ያላቸው አቅም ውሱን ነው፡፡‹‹በአፍሪካ ያለው የጤና ሥርዓት የተንኮታኮተ ነው፡፡ ይኼውም በአኅጉሪቱ በየጊዜው በሚከሰቱ ወረርሽኞች የሚጠቁ ሰዎችን በማከም የተጨናነቀ ነው፡፡ ስለሆነም ኮሮና ቫይረስ በየአገራቱ ከመሠራጨቱ አስቀድመን ልንገታው ይገባል፤›› ብለዋል፡፡አፍሪካ በሽታውን ለመከላከል ምን ያህል ዝግጁ ናት?ኮሮና ቫይረስ ተከሰተ ከተባለበት ጊዜ አንስቶ እስካለፈው ሳምንት ድረስ ቫይረሱን ለመለየት የሚያስችል ላቦራቶሪ የነበራቸው ደቡብ አፍሪካና ሴኔጋል ብቻ ነበሩ፡፡ ሁለቱ አገሮች ከአኅጉሪቱ የሚላኩላቸውን በመመርመር እንደ ሪፈራል ላቦራቶሪ እያገለገሉ ነው፡፡ አሁን ላይ ደግሞ ምርመራውን ሙሉ ለሙሉ በኢትዮጵያ ማድረግ የሚያስችል ላቦራቶሪም ተቋቁሟል፡፡ጋና፣ ማዳካስካር፣ ናይጄሪያና ሴራሊዮንም ምርመራውን ማድረግ እንደሚችሉ አስታውቀዋል፡፡ የዓለም ጤና ድርጅትም እስካለፈው ሳምንት ድረስ ለ29 ላቦራቶሪዎች የመመርመሪያ ኪት ልኳል፡፡ በቀጣዩ ወር 36 የአፍሪካ አገሮች ኮሮና ቫይረስን ሊመረምሩ የሚችሉበት አቅም የሚገነባም ይሆናል፡፡የአፍሪካ አገሮች በበኩላቸው የቅድመ መከላከል ሥራውን እያከናወኑ ይገኛሉ፡፡ ናይጄሪያ አንድ ሚሊዮን በጎ ፈቃደኞች በንቃት እንዲጠብቁ ስታደርግ፣ የታንዛኒያ ጤና ሚኒስትር ኡሜ ሙዋሊሙ በአገሪቱ በደቡብ፣ በምሥራቅና በምዕራብ አካባቢዎች ለይቶ የማከሚያ ማዕከላት መዘጋጀታቸውን አስታውቀዋል፡፡ ከሁለት ሺሕ በላይ የጤና ባለሙያዎችም ሠልጥነዋል፡፡ ኬንያ፣ ኢትዮጵያ፣ አይቮሪኮስት፣ ጋና፣ ቦትስዋና ደግሞ በኮሮና ቫይረስ የተጠረጠሩ ሰዎችን በማቆያ ቦታ እያስቀመጡ ምርመራ እንዲመረመሩ አድርገዋል፡፡ በኢትዮጵያ ለመገናኛ ብዙኃን ባለሙያዎች ሥልጠና የተሰጠ ሲሆን፣ ለሕክምና ባለሙያዎችም እየተሰጠ ነው፡፡ ለኢትዮጵያ አየር መንገድ ሠራተኞች የሚሰጥ ይሆናል፡፡ ዘገባውን እስካጠናቀርንበት የካቲት 3 ቀን 2012 ዓ.ም. ድረስ በአፍሪካ የኮሮና ቫይረስ አልተከሰተም፡፡አፍሪካ ከኢቦላ ቫይረስ ምን ትማራለች?እ.ኤ.አ. ከ2014 እስከ 2016 በምዕራብ አፍሪካ በቅርቡ ደግሞ በኮንጎ ዴሞክራሲያዊ ሪፐብሊክ የተከሰተው ኢቦላ፣ የአፍሪካ አገሮች በሽታን የመቋቋም አቅማቸው ደካማ እንደሆነ ያሳየ ነው፡፡አገሮች በሽታ ከመሠራጨቱ በፊት ቀድመው እንዲለዩ በዓለም ጤና ድርጅት በኩል ውትወታ ቢደረግም፣ አፍሪካ ይህንን ማሳካት አልቻለችም፡፡ በተለይ ለመቋቋም ፈታኝ የሆኑና የሚዛመቱ በሽታዎችን ለመቋቋም ቀድሞ የመከላከል ሥራው ደካማ ነው፡፡በመሆኑም ኢቦላ ቫይረስን ለመከላከል የነበረው ከፍተኛ ለኮሮና ቫይረስ በሚደረገው ቅድመ ዝግጅት ላይ መታየት እንደሌለበት፣ ኮሮና ቫይረስ አፍሪካ ጉዳቱ የከፋ እንደሚሆን ተጠቁሟል፡፡ በአፍሪካና በቻይና መካከል የሚደረግ ጉዞከጊዜ ወደ ጊዜ እየጨመረ የመጣው የአፍሪካና ቻይና የንግድ ልውውጥ የኮሮና ቫይረስ ወደ አፍሪካ እንዲገባ ምክንያት ሊሆን ይችላል የሚል ምልከታም አለ፡፡ ቻይና የአፍሪካ ቀዳሚ የንግድ አጋር ስትሆን፣ በአኅጉሪቱም አሥር ሺሕ ያህል የቻይና ኩባንያዎች ይሠራሉ፡፡የቻይና የመንግሥት መገናኛ ብዙኃን እንዳሰፈረውም፣ ከአንድ ሚሊዮን በላይ ቻይናውያን በአፍሪካ  ይኖራሉ፡፡ከ50 ሺሕ በላይ አፍሪካውያንም በቻይና ይማራሉ፡፡ ከአፍሪካ ወደ ቻይና የሚደረገው የአየር ትራንስፖርትም ከፍተኛ ነው፡፡ በርካታ አገሮች ወደ ቻይና የሚደረግ የአየር ጉዞን አግደዋል፡፡ የኮሮና ቫይረስ ሥርጭትን ለመከላከል ሲባል ከአፍሪካ ግብፅ፣ ኬንያ፣ ሞሮኮና ሩዋንዳ ወደ ቻይና በረራ ያቆሙ ሲሆን፣ በአፍሪካ ትልቁ የሆነው የኢትዮጵያ ግን አላቋረጠም፡፡የዓለም ጤና ድርጅት አገሮች ወደ ቻይና የሚደረግ ጉዞ ላይ ገደብ መጣላቸው ትክክል አይደለም ቢልም፣ ከቻይና ጋር ከፍተኛ ግንኙነት ያላቸው ቀዳሚ  በቫይረሱ ሊጠቁ የሚችሉ 13 አገሮችን ገልጿል፡፡ እነርሱም አልጄሪያ፣ አንጎላ፣ ዴሞክራቲክ ሪፐብሊክ ኮንጎ፣ ኢትዮጵያ፣ ጋና፣ አይቮሪኮስት፣ ኬንያ፣ ሞሪሻየሻ፣ ናይጄሪያ፣ ደቡብ አፍሪካ፣ ታንዛኒያ፣ ኡጋንዳና ዛምቢያ ሲሆኑ፣ ድርጅቱ ለእነዚህ አገሮች ድጋፍ ሰጭ ሠራተኞች ለማድረግ ማቀዱን አስታውቋል፡፡,"ቻይና,ኮሮና ቫይረስ ወረርሽኝ,የዓለም ጤና ድርጅት,አፍሪካ",Amharic,ዓለም,
https://www.ethiopianreporter.com/index.php/article/18131,የአሜሪካ ውጭ ጉዳይ ሚኒስትር ማይክ ፖምፔዮ የአፍሪካ ጉብኝት,,http://www.ethiopianreporter.com/sites/default/files/2020-02/Alem.gif,ምሕረት ሞገስ,በአሜሪካ ፕሬዚዳንት ዶናልድ ትራምፕ አስተዳደር ውጭ ጉዳይ ሚኒስትር ሆነው ካለፉት ሁለት ዓመታት ወዲህ እያገለገሉ የሚገኙት ማይክ ፖምፔዮ ሴኔጋል፣ አንጎላንና ኢትዮጵያን ለመጀመርያ ጊዜ ጎብኝተዋል፡፡ በሴኔጋል ያደረጉትን የመጀመርያ ጉብኝት ሲያጠናቅቁ፣ የትራምፕ አስተዳደር በምዕራብ አፍሪካ እያደገ የመጣውን የፅንፈኞች ጥቃት ለመከላከል፤ ምን ያህል የአሜሪካ መከላከያ ሠራዊት እንደሚያስፈልግ ለመወሰን እየሠራ ነው ብለዋል፡፡ ከሴኔጋል ፕሬዚዳንት ማኪ ሶል ጋር በነበራቸው ውይይት በምዕራብ አፍሪካ በሚገኙ የአሜሪካ ወታደሮች ዙሪያ መክረዋል፡፡ አሜሪካም በአፍሪካ ያላትን የወታደር ቁጥር ለመቀነስ ፍላጎት እንዳላት ገልጸዋል፡፡ አሶሽየትድ ፕሬስ እንደዘገበው፣ አሜሪካ በምዕራብ አፍሪካ ያላት የወታደር ብዛት በሚገባው መጠን ነው ወይ? የሚለውን የአሜሪካ የመከላከያ ዲፓርትመንት እያየው ይገኛል፡፡ የአክራሪዎች ጥቃት በሚበዛበት ምዕራብ አፍሪካ፣ የአሜሪካ ወታደሮች መኖር ወሳኝ መሆኑን የሴኔጋል ውጭ ጉዳይ ሚኒስትር አማዶ ባ ገልጸው፣ በምዕራብ አፍሪካ እየተንሰራፋ የመጣው የአክራሪዎች ጥቃት እንዳሳሰባቸው ተናግረዋል፡፡ ሚስተር ባ ከሚስተር ፖምፔዮ ጋር በሰጡት ጋዜጣዊ መግለጫ፣ የአሜሪካ ወታደሮች ከምዕራብ አፍሪካ መውጣት እንደሌለባቸው ጠቅሰው፣ አሜሪካ በውትድርና ሥልጠናና በደኅንነት ዘርፍ የምትሰጠውን ድጋፍ እንድትቀጥል ጠይቀዋል፡፡ ‹‹አዎ ሥጋት ውስጥ ነን›› ያሉት ባ፣ ሽብርተኝነት ድንበር የሌለውና በጣም ውድ ዋጋ የሚያስከፍል መሆኑንና ሴኔጋልም ሆነች የምዕራብ አፍሪካ አገሮች የአሜሪካ ወታደራዊ ድጋፍ እንዲቀጥል እንደሚፈልጉ አክለዋል፡፡ በሴኔጋል ጉብኝታቸውን የጀመሩት ፖምፔዮ፣ በምዕራብ አፍሪካ ያለውን የሽብር ቡድን ጥቃት ለመመከት ከሴኔጋል፣ ከሌሎች የምዕራብ አፍሪካ አገሮችና ከፈረንሳይ ጋር በመተባበር እንደሚሠሩ ተናግረዋል፡፡ የሴኔጋል ጉብኝተቸውን እሑድ የካቲት 8 ቀን 2012 ዓ.ም. ያጠናቀቁት ፖምፔዮ ቀጣይ መዳረሻቸውን ያደረጉት አንጎላ ነበር፡፡ በነዳጅ ሀብቷ ብትታወቅም፣ የሕዝቧ ችግር አልተፈታም በምትባለው አንጎላ፣ ሙስና እንደተንሰራፋም ይነገራል፡፡ የአገሪቱ ፕሬዚዳንት ጃአ ሎሬንሶ፣ ወደ ሥልጣን ከመጡ ጀምሮ በሙስና ላይ የዘመቱ ሲሆን፣ በዚህም የቀድሞው ፕሬዚዳንት የቅርብ ዘመዶች ጭምር እየተወነጀሉ ይገኛሉ፡፡ ፖምፔዮም የአንጎላ ፕሬዚዳንት በሙስና ላይ የጀመሩትን ዘመቻ አድንቀው፣ ዕርምጃው በአፍሪካ የትልቅ ኢኮኖሚ ባለቤት ለሆነችው አንጎላ፣ ኢንቨስትመንትን ለመሳብ ያስችላል ብለዋል፡፡ እ.ኤ.አ. ከ2017 ጀምሮ የአንጎላ ፕሬዚዳንት የሆኑት ሎሬንሶ፣ አገሪቱ በሙስና በተጨማለቁ ባለሥልጣናት ያጣችውን በቢሊዮን የሚቆጠር ዶላር ለማስመለስ የጀመሩት ሥራ በአሜሪካ ተደንቋል፡፡ ፖምፔዮም ‹‹አንጎላ የሙስና ምርኮኛ ነበረች፡፡ አሁን በአገሪቱ ያለው ሪፎርም በዚሁ መቀጠል አለበት፤›› ብለዋል፡፡ ፕሬዚዳንት ሎሬንሶ አገሪቱን ለ40 ዓመታት ያህል የመሩትን የቀድሞውን የአገሪቱ ፕሬዚዳንት ኤድዋርዶ ዶስ ሳንቶስ ቤተሰቦች፤ በሙስና መጨማለቃቸውን፣ በአፍሪካ ከሀብታም ሴቶች ተርታ የምትሰለፈውን የቀድሞው ፕሬዚዳንት ልጅ ኤዛቤል ዶስ ሳንቶስ የአገሪቱን ገንዘብ አላግባብ መዝብራለች ሲልም ወንጅሏል፡፡ ኤዛቤል የመገናኛ ብዙኃን ዘመቻ እንደተከፈተባት፣ ሀብቷንም ሠርታ እንዳገኘች ብትገልጽም፣ አንዳንድ የአውሮፓ አገሮች ፕሬዚዳንቱ የጀመሩትን ሙስናን የማጥፋት ዘመቻ ደግፈዋል፡፡ ፖምፔዮ አንጎላ በሙስስና ላይ የጀመረችውን ዘመቻ ሲያደንቁ፣ ቻይና አገሪቱ ላይ ያላትን ሚና ሳይመክሩበት አላለፉም፡፡ በነዳጅ ሀብቷ የምትታወቀው፣ ነገር ግን ሕዝቧን ከድህነት ማላቀቅ ያልቻለችው አንጎላ ከቻይና ጋር ያላት ግንኙነት የጠበቀ ነው፡፡ እ.ኤ.አ. ከ2005 እስከ 2019 ባለው ጊዜ 40 ቢሊዮን ዶላር ከቻይና ተበድራለች፡፡ ይህም አገሪቱ ከውጭ ከወሰደችው ብድር ግማሽ ያህሉን እንደሚሸፍን የአፍሪካ ስትራቴጂክ ጥናት ማዕከልን ጠቅሶ አሶሽየትድ ፕሬስ ዘግቧል፡፡ የአሜሪካ ውጭ ጉዳይ ሚኒስትር ቃል አቀባይ ሞርጋን ኦርታገስ ፖምፔዮና ሎሬንሶ ቻይና በአፍሪካ ባላት ሚና መምከራቸውን ቢገልጹም፣ ምንም ዓይነት ዝርዝር መረጃ አልሰጡም፡፡ ከፖምፔዮ ጋር በጋራ መግለጫ የሰጡት የአንጎላ ውጭ ጉዳይ ሚኒስትር ማኑኤል አጉስቶ፣ የአሜሪካ ውጭ ጉዳይ ሚኒስትር አንጎላን መጎብኘታቸው የትራምፕ አስተዳደር የአንጎላን መንግሥትና ሪፎርም ለመደገፍ ያለውን ፍላጎት ያሳያል ብለዋል፡፡ የአንጎላ ጉብኝታቸውን አጠናቀው ኢትዮጵያ የገቡት ፖምፔዮ በውጭ ጉዳይ ሚኒስትር ገዱ አንዳርጋቸው አቀባበል ተደርጎላቸዋል፡፡ ውጭ ጉዳይ ሚኒስቴር በፌስቡክ ገጹ እንዳሰፈረው፣ ፖምፔዮ ከጠቅላይ ሚኒስትር ዓብይ አህመድ (ዶ/ር) እና ከፕሬዚዳንት ሳህለ ወርቅ ዘውዴ ጋር አሜሪካና ኢትዮጵያ የቀጣናውን ደኅንነት በጋራ በሚያስጠብቁበት አጀንዳና ኢትዮጵያ በጀመረችው የፖለቲካና ኢኮኖሚ ሪፎርም ዙሪያ ይመክራሉ ተብሏል፡፡ ጠቅላይ ሚኒስትር ዓብይ ፖምፔዮን በጽሕፈት ቤታቸውም አነጋግረዋል፡፡ ፖምፔዮ በሰብ ሰሃራ ከሚገኙ የአፍሪካ አገሮች ሴኔጋልን፣ አንጎላንና ኢትዮጵያን መጎብኘታቸው ለአገሮቹ ጥቅም ሳይሆን አፍሪካ ከቻይና ጋር ያላትን የጠነከረ ግንኙነት ለማስጣልና አሜሪካ በተለያዩ ኢንቨስትመንቶች ጠንክራ ለመግባት ካላት ፍላጎት የመነጨ ነው በሚል የተለያዩ አስተያየቶች ተሰንዝረዋል፡፡ የፖለቲካ ተንታኙ ጆሴፍ አቺኖ ለአልጀዚራ በሰጠው አስተያየት፣ ፖምፔዮ ቻይና በአፍሪካ ላይ ያላትን ጫና ‹‹አደገኛ›› ማለታቸውን አስታውሷል፡፡ እንደ ፖለቲካ ተንታኙ፣ ፖምፔዮ ቻይና በአፍሪካ የምታደርገው ኢንቨስትመንት ሙስናን አበረታቷል፣ ሕግን የጣሰና በመጣስ አማራጭ እንዳትሆን አድርጓል ማለታቸውንም አክሏል፡፡ አሜሪካ ‹‹የአሜሪካ ኩባንያዎች ንጹህ ናቸው›› በሚል ለአፍሪካ መምከር የለባትም የሚለው ተንታኙ፣ በአፍሪካና ቻይና ግንኙነት ላይ የተሰጡ አስተያየቶች ‹‹በግብዝነት የተሞሉ ናቸው›› ብሏል፡፡ በርካታ የአፍሪካ አገሮች ከቻይና ጋር በተለይ በግንባታ ፕሮጀክቶች ተፈራርመው እየሠሩ ሲሆን፣ ከአሥር ሺሕ በላይ የቻይና ኩባንያዎች በአፍሪካ እንደሚገኙ ቢቢሲ ዘግቧል፡፡ ቻይና የአፍሪካ ትልቋ የንግድ አጋር ከሆነች ከአሥር ዓመታት በላይ ተቆጥሯል፡፡ ያላት የንግድ ግንኙነትም 204 ቢሊዮን ዶላር መድረሱን የቻይና ንግድ ሚኒስቴር አስታውቋል፡፡ቻይና ለምትሠራቸው ትላልቅ ፕሮጀክቶች ለአፍሪካ ብድር የምታመቻች በመሆኗም፣ የአፍሪካ ትልቋ አበዳሪ ሆናለች፡፡ የፖምፒዮ ዋና ጉብኝት አፍሪካ ከአሜሪካ ጋር የንግድ ግንኙነት እንድታጠናክር፣ መልካም አስተዳደር እንዲሰፍንና ሕግ እንዲጠበቅ ቢሆንም፣ የአፍሪካ ባለሥልጣናትና ባለሀብቶች ከቻይና ጋር ካላቸው ግንኙነት እንዲቆጠቡ መጠየቅ አንዱ እንደሆነም ኤቢሲ ዘግቧል፡፡ የፖምፔዮ የኢትዮጵያ ጉብኝት በቀጣናው ደኅንነት፣ በኢኮኖሚና በፖለቲካ ሪፎርም ላይ ያጠነጠነ እንደሆነ ቢነገርም፣ ለኢትዮጵያ ትልቅ አጀንዳ ከሆነው ከታላቁ የኢትዮጵያ ህዳሴ ግድብ ጋር ተያይዞ ከግብፅ ጋር የተፈጠረውን አለመግባባት ለማረቅ እንደሆነም መረጃዎች ያሳያሉ፡፡ ,"አሜሪካ,አፍሪካ",Amharic,ዓለም,
https://www.ethiopianreporter.com/index.php/article/18188,የደቡብ ሱዳን የአንድነት መንግሥት,,http://www.ethiopianreporter.com/sites/default/files/2020-02/alem3.gif,ምሕረት ሞገስ,የደቡብ ሱዳን ፕሬዚዳንት ሳልቫ ኪርና ላለፉት ስድስት ዓመታት ታጣቂዎችን በመምራት ሲቃወሟቸው የነበሩት የቀድሞው የአገሪቱ ምክትል ፕሬዚዳንት ሪክ ማቻር፣ የእርስ በርስ ውጊያው ዳግም እንዳይመለስ የሚያስችለውን የአንድነት መንግሥት መሥርተዋል፡፡ ላለፉት ስድስት ዓመታት በተቀናቃኞቹ መካከል በተፈጠረ አለመግባባት 400‚000 ያህል ሱዳናውያን የሞቱ ሲሆን፣ ሦስት ሚሊዮን ያህል ደግሞ ከቀያቸው ተፈናቅለዋል፡፡ የሱዳናውያንን በተለይ የሴቶችና ሕፃናትን ሕይወት ያመሰቃቀለውንና ደቡብ ሱዳን ከሱዳን እ.ኤ.አ. በ2011 ተነጥላ ራሷን ማስተዳደር ከጀመረች ሁለት ዓመታት እንኳን ሳይቆጠሩ የተቀሰቀሰው የርስ በርስ ጦርነት፣ ከዚህ በኋላ ሊያከትም እንደሚችል ተስፋ ተጥሎበታል፡፡ በደቡብ ሱዳን የተፈጠረውን የፖለቲካ አለመረጋጋት ለመቀልበስ በኢትዮጵያ፣  በዩጋንዳና በሱዳን አደራዳሪነት ተደጋጋሚ ውይይቶች ሲደረጉ መቆየታቸው ይታወሳል፡፡በሁለቱ ተቀናቃኞች በኩል የተገቡ ከአምስት ያላነሱ የተኩስ አቁምና ሌሎች ስምምነቶች ቢፈርሱም፣ ማቻርን ምክትል ፕሬዚዳንት ለማድረግ የተደረሰው ስምምነት ዕውን ሆኗል፡፡ ይህም በደቡብ ሱዳን ለዓመታት የዘለቀውን የእርስ በርስ ጦርነት ከማስቀልበስ ባለፈም፣ ሰላማዊ ምርጫ ለማድረግ ዕድል ይፈጥራል ተብሏል፡፡ማቻር ባለፈው ቅዳሜ ምክትል ፕሬዚዳንት ሆነው ቃለ መኃላ የፈጸሙ ሲሆን፣ ፕሬዚዳንት ሳልቫ ኪርም  እማኝ ሆነው ከፊት ለፊታቸው ተገኝተዋል፡፡ ማቻርን ምክትል ፕሬዚዳንት ለማድረግ የተደረሰው ስምምነት የተያዘለት ቀነ ቀጠሮ ከማለፉ በፊት ተግባራዊ የተደረገው ማቻርን ወደ ሥልጣን የማምጣት ዕርምጃም ለሱዳን ሰላምን የሰነቀ ነው፡፡ የተደረሱ ስምምነቶች ተግባራዊ ካልተደረጉ ጦር አልጥልም ብለው የነበሩት ማቻር፤ ቃለ መኃላውን ከፈጸሙ በኋላ ባደረጉት ንግግርም ‹‹የሱዳን ሕዝቦች የጉዳታችሁ ዘመን ያበቃ ዘንድ አብረን እንሠራለን›› ብለዋል፡፡ ከሳልቫ ኪር ጋር በመጨባበጥ አንድነታቸውን ያሳዩ ሲሆን፣ ፕሬዚዳንት ኪርም፣ ‹‹እርስ በርስ ይቅር መባባል አለብን፤ የዲንካና የኑዌር ተወላጆችም እርስ በርሳችሁ  ይቅር ተባባሉ፤›› ብለዋል፡፡ሦስት ተጨማሪ ምክትል ፕሬዚዳንቶች በዕለቱ ቃለ መኃላ የፈጸሙ ሲሆን፣ ከእነዚህ አንዷ የደቡብ ሱዳን መሥራች አባት የሚባሉትና እ.ኤ.አ. በ2005 በሂሊኮፕተር አደጋ የሞቱት የጆን ጋራንግ ባለቤት ሬቤካ ጋራንግ መሆናቸውን አልጀዚራ ዘግቧል፡፡መተግበር በጀመረው ስምምነት መሠረት፣ የነበረው ካቢኔ የሚፈርስ ሲሆን፣ ይህም በርካታ አዳዲስ ተፎካካሪዎች በካቢኔው እንዲካተቱ ያስችላል ተብሏል፡፡ ማቻር ምክትል ፕሬዚዳንት ቢሆኑም ምን ያህል ውሳኔ የማሳለፍ አቅም ይኖራቸዋል የሚለውና በሁለቱም ወገን ያሉ ወታደሮች የሚዋሃዱበትን በተመለከተ ደግሞ በቀጣይ እልባት የሚያገኙ አጀንዳዎች ይሆናሉ፡፡ሁለቱ ተቀናቃኞች የአንድነት መንግሥቱን የመሠረቱት የተሰጠው ቀነ ገደብ ሊያበቃ ሲልና የተባበሩት መንግሥታት ድርጅት ሁለቱም ወገኖች ለሥልጣን ጥማቸው ብለው ዜጎቻቸውን እያስራቡ ይገኛሉ ብሎ መግለጫ ባወጣ በሰዓታት ልዩነት ውስጥ ነው፡፡ የስምምነቱ ሚናበስምምነቱ መሠረት ለሦስት ዓመታት የሚቆይ የሽግግር መንግሥት የሚኖር ሲሆን፣ ይህም በተመሠረተው የአንድነት መንግሥት የሚመራ ይሆናል፡፡ በቆይታ ዘመኑም በጦርነቱ ምክንያት አገራቸውን ለቀው የተሰደዱትንም ሆነ ከቀያቸው የተፈናቀሉትን ለመመለስ ዕድል ይሰጣል፡፡ ፕሬዚዳንት ኪር እንደሚሉትም፣ ለመግለጽ በሚከብድ ስቃይ ውስጥ የነበሩትንና የተራቡትን ለመካስ ያስችላል፡፡ የሰላም ስምምነቱ ፀንቶ ከቆየም አዲሲቷን ደቡብ ሱዳን ለመገንባት ዕድል ይሰጣል፡፡ሊያጋጥሙ የሚችሉ ፈተናዎችበደቡብ ሱዳን ሰላም ለማስፈን የፕሬዚዳንት ኪርና የማቻር መስማማት ቅድሚያውን ቢይዝም፣ በአገሪቱ መስመር መያዝ ያለባቸው ነገር ግን ፈተና ሊሆኑ የሚችሉ ችግሮች ሊያጋጥሙ እንደሚችሉ ተገልጿል፡፡ በኢንተርናሽናል ክሪያሲስ ግሩፕ ከፍተኛ የፖለቲካ ተንታኝ አለን ቦስዌል ለአልጀዚራ እንዳሉት፣ የተጠናከረ የደኅንነት አካል አለመኖሩ አንዱ ችግር ነው፡፡ ከዚህ በፊት የተደረጉ በርካታ ስምምነቶች የከሸፉትም በደቡብ ሱዳን የተጠናከረ የደኅንነት አካል ባለመኖሩ ነው፡፡አዲስ በተደረሰው የሰላም ስምምነት 41‚500 ያህል በሁለቱም ወገን በኩል ያሉ ወታደሮችን ማዋሃድ ይገኝበታል፡፡ እነዚህን አጣምሮ አንድ የመከላከያ ሠራዊት መፍጠሩ ግን ከባድ ሊሆን እንደሚችል ተገምቷል፡፡ለባለሥልጣናት ጥበቃ የሚያደርጉ የደኅንነት አካላት በፕሬዚዳንቱ እንደሚመደቡ በስምምነቱ ከተደረሱ አጀንዳዎች አንዱ ነው፡፡ የማቻር ቃል አቀባይ ‹‹ለደኅንነታችን የጽሑፍ ማስረጃ እንፈልጋለን›› የሚል ቅድመ ሁኔታ ማስቀመጣቸው ደግሞ ሌላ እክል ሊሆን ይችላል፡፡ሥጋት ተብለው የተቀመጡ አጀንዳዎች በጊዜ ሒደት የሚፈቱ እንደሆነ በማመን የኢትዮጵያን ጨምሮ የተለያዩ አገሮች መንግሥታት ስምምነቱን አድንቀዋል፡፡,"ደቡብ ሱዳን,የአንድነት መንግሥት",Amharic,ዓለም,
https://www.ethiopianreporter.com/index.php/article/18248,የሰሜን ኮሪያ ሚሳይል ማስወንጨፍ,,http://www.ethiopianreporter.com/sites/default/files/2020-03/amharicII.jpg,ምሕረት ሞገስ,"ዓለም በኮሮና ቫይረስ ሥጋት ውስጥ ወድቋል፡፡ መነሻውን ከቻይና አድርጎ አሁን ላይ 37 አገሮችን ያጠቃው ይህ ቫይረስ፣ ለዓለም ሥጋት በተለይም ለእስያ ቀዳሚ አጀንዳ ነው፡፡ቻይና፣ ደቡብ ኮሪያ፣ ጃፓንና ሌሎችም የቀጣናው አገሮች ወጋቸው ሁሉ ኮሮና ቫይረስን መቆጣጠር፣ ብሎም ማጥፋት ላይ ሆኗል፡፡ የአንዳንድ ኩባንያ ሠራተኞች ሥራቸውን ቤት እንዲያከናውኑ፣ በአንዳንድ ሥፍራ ደግሞ ትምህርት ቤት ጭምር እንዲዘጋ እየተደረገም ይገኛል፡፡ አሜሪካ ስድስት ሰዎች በኮሮና ቫይረስ እንደሞቱባት ስታስታውቅ፣ በአፍሪካም በስድስት አገሮች ኮሮና ቫይረስ መግባቱ ተነግሯል፡፡ አሜሪካ ከዚህ ቀደም ካገደቻቸው የውጭ አገር ዜጎች በተጨማሪ ኮሮና ቫይረስን ለመግታት ስትል ተጨማሪ ገደብ እንደምትጥል ስታስታውቅ፣ በዓለም በቫይረሱ ተጠቅተዋል ከተባሉት ከ90,000 በላይ ሰዎች መካከል ከ90 በመቶ በላዩ የሚገኙባት ቻይና ደግሞ ትኩረቷ ሁሉ ኮሮና ቫይረስ ላይ ከሆነ ወር ሞልቷል፡፡  ጉዳዩ እ.ኤ.አ. በ2008 እንደተከሰተው የዓለም ኢኮኖሚ ያሽቆለቁላል፣ የየኩባንያዎችን አቅም ያሽመደምዳል የተባለው ኮሮና ቫይረስ ለዓለም አጀንዳና ሥጋት በሆነበት በዚህ ወቅት፣ ለሰሜን ኮሪያ አጀንዳ አልሆነም፡፡ ይልቁንም እ.ኤ.አ. 2020 ከገባ ወዲህ የመጀመርያዋ ነው የተባሉትን ሁለት ሚሳይሎች ለሙከራ በማስወንጨፍ ትኩረት ስባለች፡፡ ሰኞ የካቲት 23 ቀን 2012 ዓ.ም. ሰሜን ኮሪያ ሁለት ሚሳይል ማስወንጨፏን ቢቢሲ ሲዘግብ፣ ለዚህ ምክንያቱ ሰሜን ኮሪያ ፍፁም እንዳይደረግ የምፈልገው ደቡብ ኮሪያና አሜሪካ በየዓመቱ የሚያደርጉት ጥምር ወታደራዊ ልምምድ በኮሮና ቫይረስ ሥጋት ምክንያት መራዘሙ መገለጹን ተከትሎ ነው፡፡ደቡብ ኮሪያና አሜሪካ በየዓመቱ የሚያደርጉትን ጥምር ወታደራዊ ልምምድ ሰሜን ኮሪያ ሁሌም እንደነቀፈች ሲሆን፣ ልምምድ ሲያደርጉም ሆነ ካደረጉ በኋላ ወይም ሊያደርጉ ሲሉ ሚሳይል የማስወንጨፍ ልማድ እንዳላትም ይታወቃል፡፡ አገሪቱ በተለያዩ ጊዜያት የምታነሳው አጀንዳ ቢኖርም፣ ‹‹ወታደራዊ ልምምዱ ሰሜን ኮሪያን ለማጥፋት ስለሆነ ይቁም፤›› የሚል ነው፡፡ ይህ ባለመሆኑ ደግሞ ወቅቱን ጠብቆ የአፀፋ ምላሽ የምትሰጠው የሚሳይል ሙከራ በማድረግ ነው፡፡  የደቡብ ኮሪያ መከላከያ ተቋምን ዋቢ አድርጎ ቢቢሲ እንዳሰፈረው፣ ሁለቱ ሚሳይሎች የተወነጨፉት ከሰሜን ምሥራቅ የባህር ዳርቻ በደቡብ ኮሪያና ጃፓን መካከል ነው፡፡ የተተኮሱት ሚሳይሎችም አጭር ርቀት ተወንጫፊ ሊሆኑ ይችላሉ የሚል እምነት እንዳላት ደቡብ ኮሪያ ገልጻለች፡፡ ሰሜን ኮሪያ እ.ኤ.አ. 2019 ግንቦት ላይ ለ18 ወራት አቋርጣ የነበረውን የሚሳይል ሙከራ ዳግም ማድረጓ፣ በኋላም ጥቅምት ላይ መድገሟ የሚታወስ ሲሆን፣ የአሁኑ በሦስት ወራት ልዩነት የተሞከረ ነው፡፡ ሰሜን ኮሪያ የኑክሌር ፕሮግራሟን ታቋርጥ ዘንድ፣ እ.ኤ.አ. በ2018 የአሜሪካ ፕሬዚዳንት ዶናልድ ትራምፕና የሰሜን ኮሪያ አቻቸው ኪም ጁን ኡንግ ታሪካዊ የተባለውን ውይይት በሲንጋፖር አድርገው የነበረ ቢሆንም፣ ሰሜን ኮሪያን ከኑክሌር ነፃ ማድረግ ላይ ከመግባባት አልደረሱም፡፡ ሁለቱ መሪዎች እ.ኤ.አ. በ2019 ዳግም በቬይትናም ቢገናኙም፣ ውይይታቸው ያለ ስምምነት ነበር የተጠናቀቀው፡፡ ሰሜን ኮሪያን ከኑክሌር ነፃ የማድረግ ውይይቱ በእንጥልጥል ባለበት ወቅት፣ ሚሳይል መሞከር ምናልባትም በአገሪቱ ላይ የተጣለውን ማዕቀብ በመቃወምም ሊሆን እንደሚችል ተነግሯል፡፡ ሰሜን ኮሪያ በ2019 ማብቂያ ላይ ያደረገችው ተመሳሳይ ሙከራ አሜሪካ ላይ ውጥረት ለመፍጠር እንደሆነ ተገልጿል፡፡ ሆኖም አሜሪካ ሰሜን ኮሪያ ሙሉ ለሙሉ የኑክሌር ፕሮግራሟን ካልዘጋች፣ ምንም ዓይነት ማዕቀብ እንደማይነሳ አስታውቃ ነበር፡፡ሰሜን ኮሪያ ከ450 ኪሎ ሜትር እስከ 13 ሺሕ ኪሎ ሜትር ሊወነጨፉ ይችላሉ ተብለው የሚገመቱ ሚሳይሎች ባለቤት መሆኗንም ቢቢሲ አስፍሯል፡፡ ","ሰሜን ኮሪያ,የሚሳይል ሙከራ",Amharic,ዓለም,
https://www.ethiopianreporter.com/index.php/article/18232,በደቡብ ኮሪያ የ16 ዓመታት ልምድ ያካበተው ሾፌር አቅራቢ ድርጅት በኢትዮጵያ ሥራ ጀመረ,,http://www.ethiopianreporter.com/sites/default/files/2020-02/amharic-I_94.jpg,በጋዜጣዉ ሪፓርተር,በሔለን ተስፋዬበደቡብ ኮሪያ የ16 ዓመታት የሥራ ልምድ ያካበተና የተሽከርካሪ ባለንብረቶች ችግር በሚገጥማቸው ወይም መንዳት በሚሳናቸው ወቅት ተክቷቸው ወደ ሚፈልጉበት ሥፍራ በገዛ ተሽከርካሪያቸው የሚያደርሳቸው አሽከርካሪ ለማቅረብ ሃንጉግ ኃላፊነቱ የተወሰነ የግል ማኅበር የተሰኘ ኩባንያ አገልግሎት መስጠት ጀመረ፡፡ ሐሙስ የካቲት 19 ቀን 2012 ዓ.ም. የድርጅቱ ኃላፊዎች ስለአዲሱ አገልግሎት መግለጫ በሰጡበት እንደተገለጸው፣ ‹‹ወኪል ሾፌር›› የሚል ስያሜ የተሰጠው ይህ አገልግሎት፣ በዋነኝት ትኩረቱን ያደረገው ጠጥተው በሚያሽከረክሩ ላይ ሲሆን፣ በ6017 አጭር የጽሑፍ መልዕክትና በራሱ መተግበሪያ አማካይነት አገልግሎት እንደሚሰጥ የድርጀቱ ሥራ አስኪያጅ ወ/ሮ መዓዛ ፋንታው አስታውቀዋል፡፡ ድርጅቱ ለሚሰጠው የትራንስፖርት አገልግሎት የአከፋፈል ሥርዓቱ ከመነሻው 60 ብር ሆኖ በየኪሎ ሜትሩ 20 ብር ተመድቦለታል፡፡ ደንበኞች የመኪና አገልግሎት ከእነ ሾፌሩ ከፈለጉም በኪሎ ሜትር 62 ብር ከፍለው መጠቀም ይችላሉ፡፡ ከ250 በላይ ለሚደርሱ ወጣቶች የሥራ ዕድል የፈጠረው ‹‹ወኪል ሾፌር›› በአንድ ጊዜ የትራንስፖርት ወይም የሹፍርና አገልግሎት ከሚገኘው ክፍያ ላይ 30 በመቶ የሾፌሩ ድርሻ ሲሆን፣ 70 በመቶው ለድርጅቱ ገቢ የሚደረግበት ሥርዓት ዘርግቷል፡፡ሾፌሮች ላይ መቅረፀ ምሥል ወይም የደኅንነት ቪዲዮ ካሜራ (ቦዲ-ካም) የሚገጠም ሲሆን፣ ይህም ደንበኞች ያለ ሥጋት አገልግሎትን እንዲያገኙ ከማድረግ ባሻገር፣ የድርጀቱን ተዓማኒነት ከፍ ያደርገዋል ተብሎ በመታሰቡ የተደረገ ነው፡፡ በድርጅቱ የሚቀጠሩ ሾፌሮች በሐሰተኛ መንጃ ፈቃድ እንዳያጭበረብሩ ከአዲስ አበባ ትራፊክ ማኔጅመንት ጽሕፈት ቤት ማረጋገጫ የሚያገኝባቸውን አሠራሮች እንደሚከተል አስታውቋል፡፡ወኪል የሾፌር አቅራቢ ድርጅት በቋሚነት ከ50 በላይ ሾፌሮች የሥራ ዕድልና በትርፍ ጊዜው ከ200 በላይ ሾፌሮች አገልግሎቱን በድርጅቱ መካተታቸውን ተነግሯል፡፡ አገልግሎት አሰጣጡ 24 ሰዓት ሰባቱንም ቀናት ሲሆን፣ ደንበኞች ምርጫ ልጆችን ከትምህርት ቤት ማምጣት፣ በድካም፣ በሕመም ምክንያት ማሽከርከር ለማይፈልጉ ሰዓታት፣ ለቀናት፣ ለሳምንታትና ለወራት፣ በኃላፊነት ሾፌር እንደሚያቀርቡ ወ/ሮ መዓዛ ተናግረዋል፡፡ በተለያዩ የመንግሥትና የግል ድርጅቶች ለጊዜያዊ የአሽከርካሪ እጥረት ሲገጥማቸው የቅጥርና መመዘኛ ያሟሉ ሾፌሮችን በተጨማሪነት እንደሚያቀርቡ ተገልጿል፡፡ በደቡብ ኮሪያ ለዓመታት ልምድ ያለው ድርጅቱ ጠጥቶ የማሽከርከር አደጋን ለመቀነስ አዎንታዊ ለውጥ በመኖሩ ወደ ኢትዮጵያ በመተግበር የተሻለ በመሆኑ አገልግሎቱን እንደጀምሩ ያስረዳሉ፡፡ በዋነኝነት ጠጥተው ለማሽከርከር አገልግሎት ቢሰጥም ዕቃ የማድረስ አገልግሎትም አካቷል፡፡ ወኪል ሾፌር አቅራቢ ድርጅት ከሆቴሎች፣ የምሽት መዝናኛዎች ጋር በጋራ ለመሥራት በሒደት ላይ የሚገኝ ሲሆን፣ አገልግሎቱን ከአዲስ አበባ በተጨማሪ በተለያዩ የክልል ከተሞች ለመሥራት እንቅስቃሴ ላይ ይገኛል፡፡ ,"ወኪል ሾፌር,ትራንስፖርት",Amharic,ቢዝነስ,
https://www.ethiopianreporter.com/index.php/article/18249, ለምን  የመስማት ችግር ገጠምዎ?,,http://www.ethiopianreporter.com/sites/default/files/2020-03/amharicI.jpg,ታደሰ ገብረማርያም,በመስማት ችግር ምክንያት ራሳቸውን ከቤተሰብም ሆነ ከማኅበረሰቡ ያገለሉ በርካቶች ናቸው፡፡ በተደጋጋሚ ምን? እያሉ መጠየቅ ያሳፈራቸውም ከሌሎች መቀላቀልን አይመርጡም፡፡ ያልሰሙትን እንደሰሙ ሆነው ማለፍ አሊያም ምንም እንዳልተፈጠረ አንገት መድፋት የመስማት ችግር ያለባቸው ሰዎች የሁሌም ፈተናዎች ናቸው፡፡ በቀላሉ በመታከምና የማዳመጫ መርጃ መሣሪያ በመግጠም የመስማት ችግርን ማቃለል የሚቻል ቢሆንም፣ በግንዛቤ እጥረት አልያም በአቅም ማነስ ምክንያት ከነችግራቸው የሚኖሩም አሉ፡፡ ታክመው የማዳመጫ መሣሪያውን ለማድረግ የሚያፍሩም አይጠፉም፡፡ ባለመስማታቸው ምክንያት ከሰው የሚጣሉ፣ ለመኪና አደጋ የሚጋለጡም እንዲሁ፡፡ እንደ አንድ የአካል ጉዳትም የሚቆጥረው የመስማት ችግር፣ ከፍተኛ የጉዳት መጠን ቢኖረውም፣ ብዙዎች ትኩረት ስለማይሰጡ ለማኅበራዊ ቀውስ ያጋልጣል፡፡ በጆሮ ኢንፌክሽን፣ በዕድሜ መግፋት፣ በራስ ቅልና ጆሮ አካባቢ በሚደርስ የተለያየ አደጋ፣ ለከፍተኛ የድምፅ ብክለት በመጋለጥ፣ በመድኃኒቶች የጎንዮሽ ጉዳት፣ የጆሮ ቀዳዳ በኩክ በመደፈን፣ በዘር ውርስ ወይም ለረዥም ጊዜ ኤርፎን (ማዳመጫ) ጆሮ ውስጥ ሰክቶ በመጠቀም የሚከሰተው የመስማት ችግር፣ ቀድሞ በመከላከል፣ ካልሆነም ሕክምና በማድረግና የመስማት ችግርን በሚያቃልሉ መሣሪያዎች በመጠም ከችግሩ መላቀቅ የሚቻል ቢሆንም፣ ይህም ለብዙዎች የተለመደ አይደለም፡፡ ‹‹የመስማት ችግርን በጊዜ በመታከም እንከላከል›› በሚል መሪ ቃል የካቲት 24 ቀን 2012 ዓ.ም. ታስቦ የዋለውን ዓለም አቀፍ የመስማት ችግር ቀን አስመልክቶ፣  የቅዱስ ጳውሎስ ሆስፒታል ሚሌኒየም ሕክምና ኮሌጅ ከአንገት በላይ ስፔሻሊስትና የሕፃናት ሰብ ስፔሻሊስት ሐኪም ዋለ ልመንህ፣ በተለያየ ደረጃ መስማት ከቀነሰ፣ የቀን ተቀን ሥራን በትክክል ለማከናወን ካዳገተ፣ መቆም፣ መቀመጥና ጎንበስና ቀና ለማለት ችግር ከገጠመ ለሕመሙ ምልክቶች ሊሆኑ ስለሚችሉ ወደ ሕክምና መሄድ እንደሚያስፈልግ ተናግረዋል፡፡ በሕፃናት ላይ ከሚታዩት ምልክቶች መካከል በደንብ (በትክክል) አለመስማት፣ በትምህርታቸው ዝቅተኛ ውጤት ማስመዝገብ፣ ክፍል መደጋገም፣ የሚያውቁትን ሁሉ መርሳት፣ የሚማሩትን አለመረዳት ዋና ዋናዎቹ መሆናቸውንና መከላከያውም በአንድ ጊዜ ከሚወጡ የድምፅ ብክለቶች በተቻለ መጠን ራስን ማራቅ መሆኑን አክለዋል፡፡ ለሕመሞቹ እንደየመንስዔያቸው የሚደረግ ሕክምና መኖሩን፣ አንዳንድ ችግሮች መድኃኒት በመውሰድ ብቻ ሊስተካከሉ እንደሚችሉ፣ በአደጋ ምክንያት የተጎዳ የጆሮ ክፍል ካለ በቀዶ ሕክምና እንደሚስተካከል፣ በሕክምና፣ በመድኃኒትና በቀዶ ሕክምና ሊስተካከል የማይችል ከሆነ ደግሞ ድምፅን በሚያጎሉ መሳሪያዎች በመጠቀም መታከም እንደሚቻልም ተናግረዋል፡፡ በአፍሪካም ሆነ በኢትዮጵያ የመስማት ችግር ያለባቸው ሰዎች ምን ያህል ናቸው? በሚለው ዙሪያ ትኩረት ያደረገ በቂ ጥናት አልተሠራም፡፡ ነገር ግን ኢትዮጵያ ውስጥ የምልክት ቋንቋ ትምህርት ቤቶችን ተመርኩዞ የተሠራ ጥናት እንደሚያሳየው፣ ከአጠቃላዩ ሕዝብ መካከል 15 በመቶ ያህሉ የመስማት ችግር ያለበት ሊሆን እንደሚችል ይገመታል፡፡ ይህ ጥናት ደረጃውን በጠበቀ መልኩ ያልተካሄደ፣ ሁሉንም ክልሎች ያላካተተ በመሆኑ የተነሳ ተገቢ ነው ብሎ መውሰድ እንደሚያስቸግር፣ በአጠቃላይ ከአንገት በላይ ሕክምና በመንግሥታዊ ደረጃ ትኩረት ተነፍጎት እንደቆየ፣ በዚህም የተነሳ ሰውም ከአንገት በላይ ሕክምና ዘርፉን እንደማያውቀውና በትክክል እንዳልተረዳው ገልጸዋል፡፡ ከጆሮ፣ ከአፍንጫ፣ ከአፍ፣ ከጭንቅላትና ከዓይን ጋር የተገናኙ ችግሮች ከአንገት በላይ ሕክምና ዘርፍ ውስጥ የተካተቱ መሆናቸውን ገልጸው፣ በኢትዮጵያ በዚህ ዘርፍ ላይ የሚሠሩ ብዙ ሐኪሞች አለመኖራቸውን፣ በአሁኑ ጊዜ ግን በአዲስ አበባና በመቐለ ዩኒቨርሲቲዎች እንዲሁም በቅዱስ ጳውሎስ ሆስፒታል ሕክምና ኮሌጅ ፖስት ግራጁዌት ፕሮግራም ተቀርጾ እየተተገበረ መሆኑን አስረድተዋል፡፡ የዓለም ጤና ድርጅት መረጃን ዋቢ አድርገው እንደገለጹት፣ አፍሪካን ሳይጨምር በቀሩት የዓለም ክፍሎች ወደ አምስት በመቶ የሚሆነው ሕዝብ ከመስማት ችግር ጋር አብሮ እየኖረ ነው፡፡ ,"ቅዱስ ጳውሎስ,የመስማት ችግር",Amharic,ማኅበራዊ,
https://www.ethiopianreporter.com/article/18219,ልሂቁ ኢኮኖሚስት ነዋየ ክርስቶስ ገብረአብ (1934-2012),,http://www.ethiopianreporter.com/sites/default/files/2020-02/amharic-I_88.jpg,ሔኖክ ያሬድ,ለስድስት አሠርታት ያህል በኢትዮጵያና በዓለም አቀፍ ተቋማት በኢኮኖሚ (ምጣኔ ሀብት) ባለሙያነታቸው ከፍ ያለ አገልግሎት ሰጥተዋል፡፡ በተለይ ከ1983 ዓ.ም. የመንግሥት ለውጥ በኋላ፣ ከሩብ ምዕት ዓመት በላይ የኢትዮጵያ ሽግግር መንግሥትንና ተከታዩን ፌዴራላዊ ሪፐብሊክን በከፍተኛ የኢኮኖሚ አማካሪነት ያገለገሉት አቶ ነዋየ ክርስቶስ ገብረአብ ናቸው፡፡ በ1950ዎቹና በ1960ዎቹ መጀመርያ በቀዳማዊ ኃይለ ሥላሴ ዘመን (1923-1967) በኢትዮጵያ ልማት ባንክና በፕላን ኮሚሽን በተለያዩ የኃላፊነት ቦታዎች ሠርተዋል፡፡ በ1960ዎቹ አጋማሽ ባህር ማዶ በመዝለቅም የተባበሩት መንግሥታት ድርጅት የንግድ ኢንቨስትመንትና የልማት ጉዳዮች ኮንፈረንስ በኢኮኖሚክስ ኦፊሰርነት፣ በዩኔስኮ ሥር በሌሴቶ የትምህርት ዕቅድ አማካሪ በመሆን አገልግለዋል፡፡ በመቀጠልም በተመድ የልማት ፕሮግራም (ዩኤንዲፒ) አማካሪ፣ በዓለም ምግብ ድርጅት (ፋኦ) እስከ 1983 ዓ.ም. ድረስ ሠርተዋል፡፡ የኢትዮጵያ መንግሥት ለውጥን ተከትሎ አዲስ አበባ የተመለሱት አቶ ነዋይ፣ ከ1984 ዓ.ም. ጀምሮ በጡረታ እስከ ተሰናበቱበት ጊዜ ድረስ በተለያዩ ከፍተኛ የመንግሥት ኃላፊነቶች አገልግለዋል፡፡ በሽግግር መንግሥት የፕሬዚዳንቱ የኢኮኖሚ አማካሪ፣ ፌዴራላዊ ሪፐብሊኩ ሲመሠረትም ከ1988 ዓ.ም. ጀምሮ በሚኒስትር ማዕረግ የጠቅላይ ሚኒስትሩ ዋና የኢኮኖሚ አማካሪና የአማካሪዎቹ ቡድን መሪ በመሆን፣ ሁለቱን የቀድሞ ጠቅላይ ሚኒስትሮች አቶ መለስ ዜናዊና አቶ ኃይለ ማርያም ደሳለኝን አማክረዋል፡፡ በዚሁ ረዥም የአገልግሎት ዘመናቸው ከሽግግሩ ጊዜ ጀምሮ በአገሪቱ ሥራ ላይ የዋሉት ተከታታይ የአጭር፣ የመካከለኛና የረዥም ጊዜ የልማት ስትራቴጂዎች ቀረፃ፣ ግምገማና ምዘና ሒደት ላይ ጉልህ ሚና ነበራቸው፡፡ የተከማቸ ብድር ጫና የነበረባቸውን ደሃ አገሮች ለማገዝ የዓለም የገንዘብ ድርጅትና የዓለም ባንክ እ.ኤ.አ. በ1996 የጀመሩት “Heavily Indebted Poor Countries Initiative” በተባለ ፕሮግራም መሠረት ከአበዳሪ ተቋማትና አገሮች ጋር ተደራድሮ ኢትዮጵያ የዕዳ ስረዛ ዕድሉ ተጠቃሚ እንድትሆን ለማድረግ ኃላፊነት የተሰጠው ቡድን አባል በመሆን ባደረጉት ጥረት፣ ኢትዮጵያ ከፍተኛ የዕዳ ስረዛ ተጠቃሚ እንድትሆን አድርገዋል፡፡ በወሳኝ የኢኮኖሚ ጉዳዮች ላይ ለመምከርና ለመወሰን የተቋቋመው በጠቅላይ ሚኒስትሩ ሰብሳቢነት የሚመራው የማክሮ ኢኮኖሚ ምክር ቤት ውስጥ ንቁ ተሳትፎ በማድረግ ማገልገላቸው ይወሳል፡፡ የኢትዮጵያ የኢኮኖሚ ፖሊሲና ስትራተጂ በምርምርና ጥናት የታገዘ እንዲሆን ለማድረግ የኢትዮጵያ ልማት ምርምር ኢንስቲትዩት ሲቋቋም፣ በሚኒስትር ማዕረግ በዋና ዳይሬክተርነት በማደራጀትና በመምራት በአፍሪካ አሉ ከሚባሉ ቀዳሚ የምርምር ተቋማት አንዱ እንዲሆን በማድረግ፣ በተለይም በሰው ኃይል ግንባታ ያደረጉት ጥረት በአገሪቱ ከነበሩት ጥቂት ዩኒቨርሲቲዎች የላቀ ውጤት አምጥተው የጨረሱ ወጣት ምሩቃንን አወዳድሮ በመምረጥ፣ በአውሮፓና እስያ ዕውቅ ዩኒቨርሲቲዎች እስከ ፒኤችዲ በማስተማር በአገሪቱ እያገለገሉ የሚገኙ በርካታ ወጣት ተመራማሪዎችን ለማፍራት አስችለዋል፡፡ከ1996 እስከ 2008 ዓ.ም. የኢትዮጵያ መንግሥትን በመወከል የአፍሪካ ልማት አዲስ አጋርነት  (ኔፓድ) አስተባባሪ ኮሚቴ አባል፣ ቀጥሎም ሊቀመንበር በመሆን ሠርተዋል፡፡ በተጨማሪም በዚሁ ዘመን የአፍሪካ የጋራ ግምገማ መድረክ (ኤፒአርኤም) አባል በኋላም ሊቀመንበር በመሆን አገልግለዋል፡፡ ከ2001 እስከ 2005 ዓ.ም. ድረስ በአፍሪካ ኅብረት በኩል በቡድን 20 ስብሰባዎች አፍሪካን ወክለው በመገኘት ሲሳተፉ፣ የአየር ንብረት ለውጥ መቋቋም የሚችል የረዥም ጊዜ የኢኮኖሚ ስትራቴጂ ቀረፃ የሚኒስትሮች ኮሚቴ ሰብሳቢ ነበሩ፡፡ ከ2002 እስከ 2003 ዓ.ም. የአየር ንብረት ለውጥ ተፅዕኖን ለመቋቋም የተባበሩት መንግሥታት ድርጅት ዋና ጸሐፊ በሰየሙትና የኖርዌይና የኢትዮጵያ ጠቅላይ ሚኒስትሮች በጋራ ይሰበስቡት በነበረው የፋይናንስ አማካሪ ቡድን አባል ሆነው አገልግለዋል፡፡ ከ1995 እስከ 2002 ዓ.ም. ድረስ የመንግሥትና የለጋሽ ድርጅቶች ኮሚቴ የዕርዳታ አፈጻጸም የቁጥጥርና የአስተዳደር ማሻሻያ ሥራ ውስጥ ሰብሳቢ ሆነው ሠርተዋል፡፡ ከ1996 እስከ 2001 ዓ.ም. የኢትዮጵያ የንግድ ውድድር ኮሚሽን አባል በመሆን ያገለገሉት አቶ ነዋየ ክርስቶስ፣ የትግራይ ልማት ማኅበር የቦርድ አባልም ነበሩ፡፡ከአባታቸው ከአቶ ገብረአብ ቢያድግልኝ፣ ከእናታቸው ወ/ሮ እሌኒ መንገሻ ጥቅምት 17 ቀን 1934 ዓ.ም. በድሮ አጠራር በትግራይ ጠቅላይ ግዛት በዓድዋ አውራጃ ልዩ ስሙ ማይምሻም በተባለ ቦታ የተወለዱት አቶ ነዋየ ክርስቶስ፣ የአንደኛ ደረጃ ትምህርታቸውን በአዲስ አበባ ካዛንችስ አስፋ ወሰን አንደኛ ደረጃ ትምህርት ቤት፣ ሁለተኛ ደረጃ ትምህርታቸውን ደግሞ በኮተቤ ቀዳማዊ ኃይለ ሥላሴ ሁለተኛ ደረጃ ትምህርት ቤት በከፍተኛ ማዕረግ አጠናቀዋል፡፡ አዲስ አበባ ዩኒቨርስቲ ኮሌጅ ይባል በነበረው (የአሁኑ አዲስ አበባ ዩኒቨርሲቲ) በመግባት በ1954 ዓ.ም. በኢኮኖሚክስ የመጀመርያ ዲግሪ ካገኙት ጥቂት ኢትዮጵያውያን አንዱ ነበሩ፡፡ በ1958 ዓ.ም. እንግሊዝ ከሚገኘው የማንቸስተር ዩኒቨርሲቲ በኢኮኖሚክስ ድኅረ ምረቃ ዲፕሎማ፣ በመቀጠልም በ1975 ዓ.ም. ከኦክስፎርድ ዩኒቨርሲቲ በኢኮኖሚክስ የማስተርስ ዲግሪ ተቀብለዋል፡፡ ባለትዳር የነበሩት አቶ ነዋየ ክርስቶስ፣ ለኢትዮጵያና ጃፓን ግንኙነት መጠናከር ላበረከቱት አስተዋፅኦ ‹‹Order of the Rising Sun Gold and Silver Star›› የተባለው በጃፓን ለአንድ ሲቪል ሊሰጥ የሚገባው ከፍተኛው ሽልማት ከጃፓን ንጉሥ ተበርክቶላቸዋል፡፡ አቶ ነዋየ ክርስቶስ በ1960ዎቹ የመጀመርያ ዓመታት በአዲስ አበባ ይታተም በነበረው ሳምንታዊው ‹‹አዲስ ሪፖርተር›› (Addis Reporter) የእንግሊዝኛ መጽሔት በኢኮኖሚ ጉዳዮች ላይ ይጽፉ ነበር፡፡ የመካከለኛው ምሥራቅ የገበያና የውል ጉዳዮችን የሚተነትን በለንደን የሚታተም ወርኃዊ መጽሔት (Middle East Economic Digest MEED) የዝግጅት አማካሪ በመሆንም ሠርተዋል፡፡አቶ ነዋየ ክርስቶስ የኢትዮጵያ ኢኮኖሚን በሚመለከት በርካታ ጽሑፎችን አዘጋጅተው ለንባብ ከማብቃታቸውም በላይ፣ የታዳጊ አገሮችን ኢኮኖሚ በሚመለከት አራት ጽሑፎችን አዘጋጅተዋል፡፡ ጡረታ ከወጡ በኋላም የኢትዮጵያ ኢኮኖሚ አፈጻጸምና የልማት አቅጣጫዎች በሚመለከት ያዘጋጁትን መጽሐፍ ለማሳተም፣ በዓለም ከታወቁ አሳታሚዎች ጋር እየተነጋገሩ እንደነበር ገጸ ታሪካቸው ያስረዳል፡፡ አቶ ነዋየ ክርስቶስ ባደረባቸው ሕመም በሕክምና ሲረዱ ቆይተው የካቲት 16 ቀን 2012 ዓ.ም. በ78 ዓመታቸው አርፈው፣ ሥርዓተ ቀብራቸው የካቲት 18 ቀን በመንበረ ጸባዖት ቅድስት ሥላሴ ካቴድራል ተፈጽሟል፡፡አቶ ነዋየ ክርስቶስ በአማካሪነት በሠሩባቸው ጊዜያት በሁለቱ የዕድገትና ትራንስፎርሜሽን ዕቅዶች ውስጥና ለአየር ንብረት የማይበገር አረንጓዴ ኢኮኖሚ ለመገንባት ባወጣው ፖሊሲ ሥር በሚቀረጹ ዕቅዶች ከፍተኛ ሚና እንደነበራቸው የሚነገርላቸው ሲሆን፣ የኢኮኖሚ ዕድገትና ለአየር ንብረት ለውጥ አይበገሬነት እጅ ለእጅ መሄድ አለባቸው የሚል እምነት ስላላቸው፣ በሁሉም ተግባሮቻቸው ውስጥ ከግንዛቤ የሚከቱት ዕሳቤ መሆኑ ይወሳል፡፡ አቶ ነዋየ ክርስቶስ በአማካሪነት ባገለገሉባቸው ዘመኖች ማብቂያ ገደማ በኢትዮጵያ መንግሥት በይፋ የአፍሪካ ኅብረት ኮሚሽን የኢኮኖሚ ጉዳዮች ኮሚሽነር ለመሆን እንዲወዳደሩ፣ እ.ኤ.አ. በ2017 ዕጩ ተደርገው ቀርበውም ነበር፡፡ የእሳቸውን ዕጩነት ያወጁት የውጭ ጉዳይ ሚኒስትር ዴኤታ ወ/ሮ ሒሩት ዘመነ፣ ‹‹የተሳካላቸውና የአሠርታትን ልምድ ያካበቱት አቶ ነዋይ አፍሪካን ወደ ዕመርታ ይመሯታል፤›› በማለት፣ በኢኮኖሚ ዘርፉ ያላቸውን ልምድ ያሞገሱ ሲሆን፣ ‹‹በኢትዮጵያ የመጣውን የኢኮኖሚ ተዓምር ለአፍሪካም ይደግሙታል፤›› ብለው ነበር፡፡ አቶ ነዋይ በዚህ ወቅት ባደረጉት ንግግር በአፍሪካ ኅብረት ኮሚሽን የኢኮኖሚ ጉዳዮች ኮሚሽን በአፍሪካ አገሮች የዕድገትና የትራንስፎርሜሽን ስትራቴጂዎችና ዕቅዶች ውስጥ ተገቢውን ሥፍራ ሊይዝ ይገባል ያሉ ሲሆን፣ በዚህም ለአፍሪካ ኅብረት አጀንዳ 2063፣ ለኢኮኖሚ ትስስር፣ ለነፃ ገበያ፣ እንዲሁም ለኢኮኖሚ ትራንስፎርሜሽን ቃል ገብተው ነበር፡፡ (ለዚህ ጽሑፍ ብሩክ አብዱ አስተዋጽኦ አድርጓል),"ዜና ዕረፍት,ገብረአብ",Amharic,ማኅበራዊ,
https://www.ethiopianreporter.com/index.php/article/18236,አንጋፋው የማስታወቂያ ባለሙያ አቶ ውብሸት ወርቃለማሁ (1934-2012),,http://www.ethiopianreporter.com/sites/default/files/2020-03/amharic-I.jpg,ሔኖክ ያሬድ,ከነባር የማስታወቂያ ባለሙያዎች በግንባር ቀደምትነት ይጠቀሳሉ፡፡ በሬዲዮና በቴሌቪዥን ማስታወቂያዎቻቸው፣ በምሥል ከሳች ሥራዎቻቸው አንቱታን አትርፈዋል፡፡ አንጋፋው የማስታወቂያ ባለሙያ አቶ ውብሸት ወርቃለማሁ፡፡ የአንበሳ ማስታወቂያ ድርጅት ባለቤትም ነበሩ፡፡ ከማስታወቂያ ባለሙያነታቸው በተጨማሪ በተዋናይነት በመድረክ መሪነትም ይታወቃሉ፡፡ ‹‹አንቺ ልጅ ወዴት ትሄጃለሽ?‹‹ወደ ሱቅ ‹‹ምን ልትገዥ?‹‹ባትሪ ድንጋይ‹‹ዓይነቱ?‹‹የፊሊፕስ›› በሚለው ተውኔታዊ አቀራረባቸው፣ ነውን ከነበር፣ ወቅትን ከክስተት እያጣቀሱ ከሠሯቸው ማስታወቂያዎች መካከል ይጠቀሳል፡፡ ከማስታወቂያ ባለሙያነታቸው በተጓዳኝ በአንድ ወቅት የኢትዮጵያና የአዲስ አበባ ንግድ ምክር ቤቶች ፕሬዚዳንትም፣ እንዲሁም በአገራዊ የፐብሊክ ዲፕሎማሲ አባል ነበሩ፡፡ በ1934 ዓ.ም. በቀድሞ አጠራር በሸዋ ጠቅላይ ግዛት በይፋትና ጥሙጋ አውራጃ ማፉድ ገበያ የተወለዱት አቶ ውብሸት፣ ባደረባቸው ሕመም ምክንያት ያረፉት ቅዳሜ የካቲት 21 ቀን 2012 ዓ.ም. ነው፡፡ሥርዓተ ቀብራቸውን ለማስፈጸም የተቋቋመው ኮሚቴ እንዳስታወቀው፣ አስከሬናቸው ረቡዕ የካቲት 25 ቀን 2012 ዓ.ም. በመስቀል አደባባይ ረፋድ ላይ የክብር ሽኝት ከተደረገለት በኋላ በመንበረ ጸባዖት ቅድስት ሥላሴ ካቴድራል ይፈጸማል፡፡ዜና ዕረፍታቸውን ተከትሎ የባህልና ቱሪዝም ሚኒስትር ሒሩት ካሳው (ዶ/ር)፣ መሥሪያ ቤታቸው ለአገር አኩሪ ተግባር የሠሩ ሰዎችን በሕይወት እያሉም ሆነ ከሕልፈታቸው በኋላ የሚገባቸውን ክብር በመስጠት ውለታቸውን ለማስታወስ አሠራር እንደሚዘረጋ ተናግረዋል፡፡ አቶ ውብሸት በየሄዱበት አገር የባህል ልብስ ከመልበስ ጀምሮ ኢትዮጵያን በሰፊው ማስተዋወቃቸውን አውስተዋል፡፡  ,ዜና ዕረፍት,Amharic,ማኅበራዊ,
https://www.ethiopianreporter.com/index.php/article/18219,ልሂቁ ኢኮኖሚስት ነዋየ ክርስቶስ ገብረአብ (1934-2012),,http://www.ethiopianreporter.com/sites/default/files/2020-02/amharic-I_88.jpg,ሔኖክ ያሬድ,ለስድስት አሠርታት ያህል በኢትዮጵያና በዓለም አቀፍ ተቋማት በኢኮኖሚ (ምጣኔ ሀብት) ባለሙያነታቸው ከፍ ያለ አገልግሎት ሰጥተዋል፡፡ በተለይ ከ1983 ዓ.ም. የመንግሥት ለውጥ በኋላ፣ ከሩብ ምዕት ዓመት በላይ የኢትዮጵያ ሽግግር መንግሥትንና ተከታዩን ፌዴራላዊ ሪፐብሊክን በከፍተኛ የኢኮኖሚ አማካሪነት ያገለገሉት አቶ ነዋየ ክርስቶስ ገብረአብ ናቸው፡፡ በ1950ዎቹና በ1960ዎቹ መጀመርያ በቀዳማዊ ኃይለ ሥላሴ ዘመን (1923-1967) በኢትዮጵያ ልማት ባንክና በፕላን ኮሚሽን በተለያዩ የኃላፊነት ቦታዎች ሠርተዋል፡፡ በ1960ዎቹ አጋማሽ ባህር ማዶ በመዝለቅም የተባበሩት መንግሥታት ድርጅት የንግድ ኢንቨስትመንትና የልማት ጉዳዮች ኮንፈረንስ በኢኮኖሚክስ ኦፊሰርነት፣ በዩኔስኮ ሥር በሌሴቶ የትምህርት ዕቅድ አማካሪ በመሆን አገልግለዋል፡፡ በመቀጠልም በተመድ የልማት ፕሮግራም (ዩኤንዲፒ) አማካሪ፣ በዓለም ምግብ ድርጅት (ፋኦ) እስከ 1983 ዓ.ም. ድረስ ሠርተዋል፡፡ የኢትዮጵያ መንግሥት ለውጥን ተከትሎ አዲስ አበባ የተመለሱት አቶ ነዋይ፣ ከ1984 ዓ.ም. ጀምሮ በጡረታ እስከ ተሰናበቱበት ጊዜ ድረስ በተለያዩ ከፍተኛ የመንግሥት ኃላፊነቶች አገልግለዋል፡፡ በሽግግር መንግሥት የፕሬዚዳንቱ የኢኮኖሚ አማካሪ፣ ፌዴራላዊ ሪፐብሊኩ ሲመሠረትም ከ1988 ዓ.ም. ጀምሮ በሚኒስትር ማዕረግ የጠቅላይ ሚኒስትሩ ዋና የኢኮኖሚ አማካሪና የአማካሪዎቹ ቡድን መሪ በመሆን፣ ሁለቱን የቀድሞ ጠቅላይ ሚኒስትሮች አቶ መለስ ዜናዊና አቶ ኃይለ ማርያም ደሳለኝን አማክረዋል፡፡ በዚሁ ረዥም የአገልግሎት ዘመናቸው ከሽግግሩ ጊዜ ጀምሮ በአገሪቱ ሥራ ላይ የዋሉት ተከታታይ የአጭር፣ የመካከለኛና የረዥም ጊዜ የልማት ስትራቴጂዎች ቀረፃ፣ ግምገማና ምዘና ሒደት ላይ ጉልህ ሚና ነበራቸው፡፡ የተከማቸ ብድር ጫና የነበረባቸውን ደሃ አገሮች ለማገዝ የዓለም የገንዘብ ድርጅትና የዓለም ባንክ እ.ኤ.አ. በ1996 የጀመሩት “Heavily Indebted Poor Countries Initiative” በተባለ ፕሮግራም መሠረት ከአበዳሪ ተቋማትና አገሮች ጋር ተደራድሮ ኢትዮጵያ የዕዳ ስረዛ ዕድሉ ተጠቃሚ እንድትሆን ለማድረግ ኃላፊነት የተሰጠው ቡድን አባል በመሆን ባደረጉት ጥረት፣ ኢትዮጵያ ከፍተኛ የዕዳ ስረዛ ተጠቃሚ እንድትሆን አድርገዋል፡፡ በወሳኝ የኢኮኖሚ ጉዳዮች ላይ ለመምከርና ለመወሰን የተቋቋመው በጠቅላይ ሚኒስትሩ ሰብሳቢነት የሚመራው የማክሮ ኢኮኖሚ ምክር ቤት ውስጥ ንቁ ተሳትፎ በማድረግ ማገልገላቸው ይወሳል፡፡ የኢትዮጵያ የኢኮኖሚ ፖሊሲና ስትራተጂ በምርምርና ጥናት የታገዘ እንዲሆን ለማድረግ የኢትዮጵያ ልማት ምርምር ኢንስቲትዩት ሲቋቋም፣ በሚኒስትር ማዕረግ በዋና ዳይሬክተርነት በማደራጀትና በመምራት በአፍሪካ አሉ ከሚባሉ ቀዳሚ የምርምር ተቋማት አንዱ እንዲሆን በማድረግ፣ በተለይም በሰው ኃይል ግንባታ ያደረጉት ጥረት በአገሪቱ ከነበሩት ጥቂት ዩኒቨርሲቲዎች የላቀ ውጤት አምጥተው የጨረሱ ወጣት ምሩቃንን አወዳድሮ በመምረጥ፣ በአውሮፓና እስያ ዕውቅ ዩኒቨርሲቲዎች እስከ ፒኤችዲ በማስተማር በአገሪቱ እያገለገሉ የሚገኙ በርካታ ወጣት ተመራማሪዎችን ለማፍራት አስችለዋል፡፡ከ1996 እስከ 2008 ዓ.ም. የኢትዮጵያ መንግሥትን በመወከል የአፍሪካ ልማት አዲስ አጋርነት  (ኔፓድ) አስተባባሪ ኮሚቴ አባል፣ ቀጥሎም ሊቀመንበር በመሆን ሠርተዋል፡፡ በተጨማሪም በዚሁ ዘመን የአፍሪካ የጋራ ግምገማ መድረክ (ኤፒአርኤም) አባል በኋላም ሊቀመንበር በመሆን አገልግለዋል፡፡ ከ2001 እስከ 2005 ዓ.ም. ድረስ በአፍሪካ ኅብረት በኩል በቡድን 20 ስብሰባዎች አፍሪካን ወክለው በመገኘት ሲሳተፉ፣ የአየር ንብረት ለውጥ መቋቋም የሚችል የረዥም ጊዜ የኢኮኖሚ ስትራቴጂ ቀረፃ የሚኒስትሮች ኮሚቴ ሰብሳቢ ነበሩ፡፡ ከ2002 እስከ 2003 ዓ.ም. የአየር ንብረት ለውጥ ተፅዕኖን ለመቋቋም የተባበሩት መንግሥታት ድርጅት ዋና ጸሐፊ በሰየሙትና የኖርዌይና የኢትዮጵያ ጠቅላይ ሚኒስትሮች በጋራ ይሰበስቡት በነበረው የፋይናንስ አማካሪ ቡድን አባል ሆነው አገልግለዋል፡፡ ከ1995 እስከ 2002 ዓ.ም. ድረስ የመንግሥትና የለጋሽ ድርጅቶች ኮሚቴ የዕርዳታ አፈጻጸም የቁጥጥርና የአስተዳደር ማሻሻያ ሥራ ውስጥ ሰብሳቢ ሆነው ሠርተዋል፡፡ ከ1996 እስከ 2001 ዓ.ም. የኢትዮጵያ የንግድ ውድድር ኮሚሽን አባል በመሆን ያገለገሉት አቶ ነዋየ ክርስቶስ፣ የትግራይ ልማት ማኅበር የቦርድ አባልም ነበሩ፡፡ከአባታቸው ከአቶ ገብረአብ ቢያድግልኝ፣ ከእናታቸው ወ/ሮ እሌኒ መንገሻ ጥቅምት 17 ቀን 1934 ዓ.ም. በድሮ አጠራር በትግራይ ጠቅላይ ግዛት በዓድዋ አውራጃ ልዩ ስሙ ማይምሻም በተባለ ቦታ የተወለዱት አቶ ነዋየ ክርስቶስ፣ የአንደኛ ደረጃ ትምህርታቸውን በአዲስ አበባ ካዛንችስ አስፋ ወሰን አንደኛ ደረጃ ትምህርት ቤት፣ ሁለተኛ ደረጃ ትምህርታቸውን ደግሞ በኮተቤ ቀዳማዊ ኃይለ ሥላሴ ሁለተኛ ደረጃ ትምህርት ቤት በከፍተኛ ማዕረግ አጠናቀዋል፡፡ አዲስ አበባ ዩኒቨርስቲ ኮሌጅ ይባል በነበረው (የአሁኑ አዲስ አበባ ዩኒቨርሲቲ) በመግባት በ1954 ዓ.ም. በኢኮኖሚክስ የመጀመርያ ዲግሪ ካገኙት ጥቂት ኢትዮጵያውያን አንዱ ነበሩ፡፡ በ1958 ዓ.ም. እንግሊዝ ከሚገኘው የማንቸስተር ዩኒቨርሲቲ በኢኮኖሚክስ ድኅረ ምረቃ ዲፕሎማ፣ በመቀጠልም በ1975 ዓ.ም. ከኦክስፎርድ ዩኒቨርሲቲ በኢኮኖሚክስ የማስተርስ ዲግሪ ተቀብለዋል፡፡ ባለትዳር የነበሩት አቶ ነዋየ ክርስቶስ፣ ለኢትዮጵያና ጃፓን ግንኙነት መጠናከር ላበረከቱት አስተዋፅኦ ‹‹Order of the Rising Sun Gold and Silver Star›› የተባለው በጃፓን ለአንድ ሲቪል ሊሰጥ የሚገባው ከፍተኛው ሽልማት ከጃፓን ንጉሥ ተበርክቶላቸዋል፡፡ አቶ ነዋየ ክርስቶስ በ1960ዎቹ የመጀመርያ ዓመታት በአዲስ አበባ ይታተም በነበረው ሳምንታዊው ‹‹አዲስ ሪፖርተር›› (Addis Reporter) የእንግሊዝኛ መጽሔት በኢኮኖሚ ጉዳዮች ላይ ይጽፉ ነበር፡፡ የመካከለኛው ምሥራቅ የገበያና የውል ጉዳዮችን የሚተነትን በለንደን የሚታተም ወርኃዊ መጽሔት (Middle East Economic Digest MEED) የዝግጅት አማካሪ በመሆንም ሠርተዋል፡፡አቶ ነዋየ ክርስቶስ የኢትዮጵያ ኢኮኖሚን በሚመለከት በርካታ ጽሑፎችን አዘጋጅተው ለንባብ ከማብቃታቸውም በላይ፣ የታዳጊ አገሮችን ኢኮኖሚ በሚመለከት አራት ጽሑፎችን አዘጋጅተዋል፡፡ ጡረታ ከወጡ በኋላም የኢትዮጵያ ኢኮኖሚ አፈጻጸምና የልማት አቅጣጫዎች በሚመለከት ያዘጋጁትን መጽሐፍ ለማሳተም፣ በዓለም ከታወቁ አሳታሚዎች ጋር እየተነጋገሩ እንደነበር ገጸ ታሪካቸው ያስረዳል፡፡ አቶ ነዋየ ክርስቶስ ባደረባቸው ሕመም በሕክምና ሲረዱ ቆይተው የካቲት 16 ቀን 2012 ዓ.ም. በ78 ዓመታቸው አርፈው፣ ሥርዓተ ቀብራቸው የካቲት 18 ቀን በመንበረ ጸባዖት ቅድስት ሥላሴ ካቴድራል ተፈጽሟል፡፡አቶ ነዋየ ክርስቶስ በአማካሪነት በሠሩባቸው ጊዜያት በሁለቱ የዕድገትና ትራንስፎርሜሽን ዕቅዶች ውስጥና ለአየር ንብረት የማይበገር አረንጓዴ ኢኮኖሚ ለመገንባት ባወጣው ፖሊሲ ሥር በሚቀረጹ ዕቅዶች ከፍተኛ ሚና እንደነበራቸው የሚነገርላቸው ሲሆን፣ የኢኮኖሚ ዕድገትና ለአየር ንብረት ለውጥ አይበገሬነት እጅ ለእጅ መሄድ አለባቸው የሚል እምነት ስላላቸው፣ በሁሉም ተግባሮቻቸው ውስጥ ከግንዛቤ የሚከቱት ዕሳቤ መሆኑ ይወሳል፡፡ አቶ ነዋየ ክርስቶስ በአማካሪነት ባገለገሉባቸው ዘመኖች ማብቂያ ገደማ በኢትዮጵያ መንግሥት በይፋ የአፍሪካ ኅብረት ኮሚሽን የኢኮኖሚ ጉዳዮች ኮሚሽነር ለመሆን እንዲወዳደሩ፣ እ.ኤ.አ. በ2017 ዕጩ ተደርገው ቀርበውም ነበር፡፡ የእሳቸውን ዕጩነት ያወጁት የውጭ ጉዳይ ሚኒስትር ዴኤታ ወ/ሮ ሒሩት ዘመነ፣ ‹‹የተሳካላቸውና የአሠርታትን ልምድ ያካበቱት አቶ ነዋይ አፍሪካን ወደ ዕመርታ ይመሯታል፤›› በማለት፣ በኢኮኖሚ ዘርፉ ያላቸውን ልምድ ያሞገሱ ሲሆን፣ ‹‹በኢትዮጵያ የመጣውን የኢኮኖሚ ተዓምር ለአፍሪካም ይደግሙታል፤›› ብለው ነበር፡፡ አቶ ነዋይ በዚህ ወቅት ባደረጉት ንግግር በአፍሪካ ኅብረት ኮሚሽን የኢኮኖሚ ጉዳዮች ኮሚሽን በአፍሪካ አገሮች የዕድገትና የትራንስፎርሜሽን ስትራቴጂዎችና ዕቅዶች ውስጥ ተገቢውን ሥፍራ ሊይዝ ይገባል ያሉ ሲሆን፣ በዚህም ለአፍሪካ ኅብረት አጀንዳ 2063፣ ለኢኮኖሚ ትስስር፣ ለነፃ ገበያ፣ እንዲሁም ለኢኮኖሚ ትራንስፎርሜሽን ቃል ገብተው ነበር፡፡ (ለዚህ ጽሑፍ ብሩክ አብዱ አስተዋጽኦ አድርጓል),"ዜና ዕረፍት,ገብረአብ",Amharic,ማኅበራዊ,
https://www.ethiopianreporter.com/article/18236,አንጋፋው የማስታወቂያ ባለሙያ አቶ ውብሸት ወርቃለማሁ (1934-2012),,http://www.ethiopianreporter.com/sites/default/files/2020-03/amharic-I.jpg,ሔኖክ ያሬድ,ከነባር የማስታወቂያ ባለሙያዎች በግንባር ቀደምትነት ይጠቀሳሉ፡፡ በሬዲዮና በቴሌቪዥን ማስታወቂያዎቻቸው፣ በምሥል ከሳች ሥራዎቻቸው አንቱታን አትርፈዋል፡፡ አንጋፋው የማስታወቂያ ባለሙያ አቶ ውብሸት ወርቃለማሁ፡፡ የአንበሳ ማስታወቂያ ድርጅት ባለቤትም ነበሩ፡፡ ከማስታወቂያ ባለሙያነታቸው በተጨማሪ በተዋናይነት በመድረክ መሪነትም ይታወቃሉ፡፡ ‹‹አንቺ ልጅ ወዴት ትሄጃለሽ?‹‹ወደ ሱቅ ‹‹ምን ልትገዥ?‹‹ባትሪ ድንጋይ‹‹ዓይነቱ?‹‹የፊሊፕስ›› በሚለው ተውኔታዊ አቀራረባቸው፣ ነውን ከነበር፣ ወቅትን ከክስተት እያጣቀሱ ከሠሯቸው ማስታወቂያዎች መካከል ይጠቀሳል፡፡ ከማስታወቂያ ባለሙያነታቸው በተጓዳኝ በአንድ ወቅት የኢትዮጵያና የአዲስ አበባ ንግድ ምክር ቤቶች ፕሬዚዳንትም፣ እንዲሁም በአገራዊ የፐብሊክ ዲፕሎማሲ አባል ነበሩ፡፡ በ1934 ዓ.ም. በቀድሞ አጠራር በሸዋ ጠቅላይ ግዛት በይፋትና ጥሙጋ አውራጃ ማፉድ ገበያ የተወለዱት አቶ ውብሸት፣ ባደረባቸው ሕመም ምክንያት ያረፉት ቅዳሜ የካቲት 21 ቀን 2012 ዓ.ም. ነው፡፡ሥርዓተ ቀብራቸውን ለማስፈጸም የተቋቋመው ኮሚቴ እንዳስታወቀው፣ አስከሬናቸው ረቡዕ የካቲት 25 ቀን 2012 ዓ.ም. በመስቀል አደባባይ ረፋድ ላይ የክብር ሽኝት ከተደረገለት በኋላ በመንበረ ጸባዖት ቅድስት ሥላሴ ካቴድራል ይፈጸማል፡፡ዜና ዕረፍታቸውን ተከትሎ የባህልና ቱሪዝም ሚኒስትር ሒሩት ካሳው (ዶ/ር)፣ መሥሪያ ቤታቸው ለአገር አኩሪ ተግባር የሠሩ ሰዎችን በሕይወት እያሉም ሆነ ከሕልፈታቸው በኋላ የሚገባቸውን ክብር በመስጠት ውለታቸውን ለማስታወስ አሠራር እንደሚዘረጋ ተናግረዋል፡፡ አቶ ውብሸት በየሄዱበት አገር የባህል ልብስ ከመልበስ ጀምሮ ኢትዮጵያን በሰፊው ማስተዋወቃቸውን አውስተዋል፡፡  ,ዜና ዕረፍት,Amharic,ማኅበራዊ,
https://www.ethiopianreporter.com/article/18247,አዲስ አበባ ከገቡ መንገደኞች የኮሮና ቫይረስ ተመሳሳይ ምልክት ያሳዩ ሦስት ተጠርጣሪዎች ነፃ መሆናቸው ተገለጸ,,,ታደሰ ገብረማርያም,"ኮሮና ቫይረስ በስድስት የአፍሪካ አገሮች ተከስቷልአዲስ አበባ ከገቡ መንገደኞች የኮሮና ቫይረስ (ኮቪድ-19) ተመሳሳይ ምልክት ያሳዩ ሦስት ተጠርጣሪዎች ላይ በተደረገው የላቦራቶሪ ምርመራ ነፃ መሆናቸውን የኢትዮጵያ ኅብረተሰብ ጤና ኢንስቲትዩት አስታወቀ፡፡ ኢንስቲትዩቱ ኮቪድ-19ን አስመልክቶ የካቲት 24 ቀን 2012 ዓ.ም. በሰጠው ሳምንታዊ መግለጫ እንዳስታወቀው፣ ሰባት አዳዲስ ጭምጭምታዎች ለኢንስቲትዩቱ የድንገተኛ የኅብረተሰብ ጤና አደጋዎች ምላሽ ማስተባበሪያ ማዕከል የደረሱ ሲሆን፣ በሁሉም ጥቆማዎች ላይ ማጣራት ሥራ ተደርጓል፡፡ ሦስት ታካሚዎች የበሽታው ተመሳሳይ ምልክት በማሳየታቸው በለይቶ ማቆያ ክትትልና የላቦራቶሪ ምርመራ ተደርጎላቸው ከቫይረሱ ነፃ መሆናቸው ተረጋግጧል፡፡በኢትዮጵያ ሁሉም መግቢያ ጣቢያዎች በገቡ 40,518 ሰዎች ላይ የኮሮና ቫይረስ (ኮቪድ-19) እና የኢቦላ ሙቀት ልየታ ምርመራ መደረጉንና በዚህም ቫይረሱ ወደ ኢትዮጵያ እንዳልገባ መረጋገጡንም ኢንስቲትዩት ገልጿል፡፡ ከጥር 15 ቀን 2012 ዓ.ም. ጀምሮ በአጠቃላይ 90 ጭምጭምታዎች ለኢንስቲትዩቱ የድንገተኛ የኅብረተሰብ ጤና አደጋዎች ምላሽ ማስተባበሪያ ማዕከል ደርሰው በሁሉም ጥቆማዎች ላይ ማጣራት ተደርጓል፡፡ ከእነዚህም ውስጥ 24ቱ የበሽታው ተመሳሳይ ምልክቶች በማሳየታቸውና በሽታውን ሪፖርት ያደረጉ አገሮች የጉዞ ታሪክ የነበራቸው በመሆኑ፣ በተለያየ ጊዜ በለይቶ ማቆያ ማዕከል እንዲቆዩ ተደርጓል፡፡ የላቦራቶሪ ምርመራ ውጤታቸው ከቫይረሱ ነፃ መሆናቸውን ማረጋገጡ፣ ወደ ኅብረተሰቡ እንዲቀላቀሉ የተደረገ ሲሆን፣ በአሁኑ ወቅት ምንም ዓይነት ተጠርጣሪ በለይቶ ማቆያ ውስጥ የሌለ መሆኑን ኢንስቲትዩቱ አስታውቋል፡፡በሳምንቱ በቦሌ አውሮፕላን ማረፊያ በሰባቱ መግቢያዎች ብቻ 21,750 መንገደኞች በሙቀት ልየታው ያለፉ ሲሆን፣ ከእነዚህ ውስጥ 508 በሽታውን ሪፖርት ካደረጉ አገሮች የመጡ ናቸው፡፡ በሽታው ሪፖርት ከተደረገባቸው አገሮች የመጡ ተጓዦች የጤና መረጃ ቅጽ ከመሙላታቸው በተጨማሪ ባሉበት ቦታ ለ14 ቀናት በስልክ የሚደረግ የጤና ክትትል ተደርጎላቸው ያጠናቀቁ 756 ሰዎች ሲሆኑ፣ በአሁኑ ወቅት 932ቱ የጤና ክትትል ላይ ይገኛሉ፡፡  ከዚሁ ጋር በተያያዘም፣ የኮሮና ቫይረስ በሽታ ለመከላከል ክትትል የሚያደርግ ብሔራዊ ሚኒስትሮች ግብረ ኃይል ተቋቁሟል፡፡ ተጠሪነቱ ለጠቅላይ ሚኒስትሩ የሆነው ኮሚቴው፣ ስድስት አባላት ያሉት ሲሆን እነሱም የሰላም ሚኒስትር ወ/ሮ ሙፈሪያት ካሚል፣ የገንዘብ ሚኒስትር አቶ አህመድ ሺዴ፣ የገቢዎች ሚኒስትር ወ/ሮ አዳነች አቤቤ፣ የውጭ ጉዳይ ሚኒስትር አቶ ገዱ አንዳርጋቸው፣ የትራንስፖርት ሚኒስትር ወ/ሮ ዳግማዊት ሞገስና የጤና ሚኒስትር ዴኤታ ሊያ ታደሰ (ዶ/ር) ናቸው፡፡ ቫይረሱ በ70 አገሮች የተዛመተ ሲሆን፣ ከእነዚህ ውስጥ ስድስቱ የአፍሪካ አገሮች ናይጄሪያ፣ ግብፅ፣ አልጄሪያ፣ ሞሮኮ፣ ቱኒዝያና ሴኔጋል መሆናቸውን ቢቢሲ ዘግቧል፡፡ የኮሮና ቫይረስ በሽታ (ኮቪድ-19) የዓለም ሥጋት የመሆኑ መጠን ከጊዜ ወደ ጊዜ በመጨመር ላይ ይገኛል፡፡ እስካሁን ባለው መረጃ በበሽታው የተያዙ ሰዎች 80 በመቶ ቀለል ያለ የመተንፈሻ አካል ሕመም፣ 14 በመቶ በከባድና አምስት በመቶ የሚሆኑት ሰዎች በጽኑ እንደሚታመሙ ያመላክታል፡፡ ሕመሙ ዕድሜያቸው በገፉ የማኅበረሰቡ አባላት እንዲሁም የረዥም ጊዜ ታካሚዎች ማለትም የስኳር፣ የግፊት፣ የልብ፣ የኤችአይቪ ኤድስና የካንሰር በሽታ ታካሚዎች ለከፋ የጤና ዕክል ያጋልጣል፡፡ በሽታው ከመተንፈሻ አካል በተጨማሪ የልብና የኩላሊት ሥራ ማቆም በማስከተል ለሞት የሚዳርግ በሽታ ነው፡፡ ","ኮሮና ቫይረስ,የኢትዮጵያ ኅብረተሰብ ጤና ኢንስቲትዩት",Amharic,ማኅበራዊ,
https://www.ethiopianreporter.com/article/18265,"ሄኒከን ኢትዮጵያ ከ150,000 ሕዝብ በላይ ተጠቃሚ የሚያደርጉ ፕሮጀክቶችን አስረከበ",,http://www.ethiopianreporter.com/sites/default/files/2020-03/amharicI_7.jpg,በጋዜጣዉ ሪፓርተር,"በታምራት ጌታቸውሄንከን ኢትዮጵያ በአዲስ አበባ፣ በሻሸመኔ፣ በሐረርና ቡኖ በደሌ አካባቢዎች ከ150,000 በላይ ሕዝብ ተጠቃሚ የሚያደርጉ የተለያዩ የልማት ሥራዎችን አጠናቆ አስረከበ፡፡ የተራቆቱና ወኃ አጥ አካባቢዎችን በማልማት ኅብረተሰቡን ተጠቃሚ የሚያደርጉ ፕሮጀክቶችን ለማከናወን ደግሞ ከአጋር አካላት ጋር ተፈራርሟል፡፡ በ1932 ዓ.ም. የተቋቋመውና ዘንድሮ 80ኛ ዓመቱን የያዘው የቅዱስ አማኑኤል የአዕምሮ ስፔሻላይዝድ ሆስፒታል ከፕሮጀክቱ ተጠቃሚዎች አንዱ ሲሆን፣ በ2010 ዓ.ም. ብቻ ከተለያዩ የአገሪቷ ክፍሎች ለመጡ ከ221‚007 በላይ የአዕምሮ ሕሙማን በድንገተኛና በተመላላሽ እንዲሁም አስተኝቶ ሕክምና ሰጥቷል፡፡ ሆኖም ሆስፒታሉ ካሉበት በርካታ ችግሮች መካከል የሕክምና መስጫ ክፍሎች እጥረት አንዱ እንደሆነ ከሆስፒታሉ ያገኘነው መረጃ ያሳያል፡፡ ይህንን ችግር ለመቅረፍ ኢንሼቲቩ በ4.2 ሚሊዮን ብር 520 ሜትር ስኩዌር ስፋት ላይ ያረፈ ሕንፃ አስገንብቷል፡፡ ሕንፃው 23 ክፍሎች ሲኖሩት፣ የሥነ አዕምሮ ድንገተኛ ሕክምና፣ እናቶችና ሕፃናት ጤና ምርመራ እንዲሁም ለፋርማሲ አገልግሎት ይውላል፡፡ ግንባታው ከመካሄዱ በፊት በቀን ከ580 በላይ ተመላላሽ ታካሚዎች በአንድ ክፍል ውስጥ ብቻ ይታከሙ እንደነበር፣ አልፎ አልፎ ሐኪሞቻቸውን የሚደበድቡ ሕሙማን እንደሚያጋጥሙ፣ አዲስ የተሠራው ሕንፃ ችግሩን እንደሚያቃልልና የማምለጫ በር ስላለውም ሐኪሞችን እንደሚታደግ ተነግሯል፡፡ ከዚሁ ጎን ለጎን ‹‹የቡርካ ኢንሼቲቭ›› የተባለውና ለሦስት ዓመት የሚቆየው የ30 ሚሊዮን ብር ፕሮጀክት ስምምነትም ተደርጓል፡፡ የተራቆቱ መሬቶችን መልሶ በማልማት፣ የየአካባቢው ማኅበረሰቦች ከማር፣ ከፍራፍሬ እንዲሁም ከሚመነጨው ውኃ ተጠቃሚ እንዲሆኑ የሚያደርገውን ፕሮጀክት ለመተግበር ሄንከንና ወርልድ ቪዥን ስምምነት ተፈራርመዋል፡፡ በተደጋጋሚ በድርቅ የሚጠቃውና ከፍተኛ ችግር ያለበት በሐረር የሐኪም ጋራ አካባቢ የሚሠራው ፕሮጀክትም፣ ነዋሪዎች ከሚያገኙት ገቢ በተጨማሪ የተፈጥሮ ሀብትን መልሶ በማልማት እንዲጠቀሙና የትም ሳይሄዱ ውኃ እንዲያገኙ ያስችላቸዋል ተብሏል፡፡በፊርማ ሥነ ሥርዓቱ ላይ እንደተገለጸው፣ ኦሮሚያ ክልል የሚገኘው ቡኖ በደሌ አካባቢ የሚሠራው ፕሮጀክት ሌላው ነው፡፡ በተደጋጋሚ በድርቅ የሚጠቃውን ኅብረተሰብ ተጠቃሚ ለማድረግ፣ በአካባቢው የሚያልፈውን ደበና ወንዝ በመስኖ በማልማትና የአፈር ዕቀባ በመሥራት መልሶ ጥቅም ላይ እንዲውል ይሠራል፡፡ ይህም ከ120,000 በላይ የኅብረተሰብ ክፍሎችን ተጠቃሚ እንደሚደረግ ተገልጿል፡፡ በሻሸመኔ ለስድስት የወጣት ማኅበራትም በ1.2 ሚሊዮን ብር መጋዘንና ወፍጮ ቤት አስገንብቶ አስረክቧል፡፡ የአካባቢው ነዋሪዎችም በአካባቢው ወፍጮ ቤት ባለመኖሩ ችግር እንደነበር ገልጸው፣ ወፍጮ ቤቱ በመብራት ችግር ምክንያት ቶሎ ሥራ ሊጀምር እንደማይችል ሥጋታቸውን ተናግረዋል፡፡ ወደ ኢትዮጵያ ከገባ 11 ዓመቱን ያስቆጠረው ሄኒከን ቢራ ፋብሪካ ከ22 ቢሊዮን ብር በላይ ጠቅላላ ኢንቨስትመንት በማድረግ 2,500 ሠራተኞችን ቀጥሮ እየሠራ እንደሚገኝ የድርጅቱ የውጭ ግንኙነት ዳይሬክተር አቶ ፍቃዱ በሻህ ገልጸዋል፡፡ፋብሪካው ከሚያገኘው ትርፍ ሄኒከን ኢትዮጵያ እ.ኤ.አ. በ2009 አቋቁሞ፣ ከሰሃራ በታች ላሉ አገሮች በተለይ ጤናን ትኩረት በማድረግ የማኅበረሰብ አገልግሎት እንደሚሰጥም አብራርተዋል፡፡ በኢትዮጵያ እ.ኤ.አ. በ2019 ብቻ ከ51 ሚሊዮን ብር በላይ ወጪ በማድረግ የተለያዩ ሥራዎችን እያከናወነ እንደሆነም ለሪፖርተር ገልጸዋል፡፡ ","ጤና,የማስፋፊያ ግንባታ",Amharic,ማኅበራዊ,
https://www.ethiopianreporter.com/index.php/article/18247,አዲስ አበባ ከገቡ መንገደኞች የኮሮና ቫይረስ ተመሳሳይ ምልክት ያሳዩ ሦስት ተጠርጣሪዎች ነፃ መሆናቸው ተገለጸ,,,ታደሰ ገብረማርያም,"ኮሮና ቫይረስ በስድስት የአፍሪካ አገሮች ተከስቷልአዲስ አበባ ከገቡ መንገደኞች የኮሮና ቫይረስ (ኮቪድ-19) ተመሳሳይ ምልክት ያሳዩ ሦስት ተጠርጣሪዎች ላይ በተደረገው የላቦራቶሪ ምርመራ ነፃ መሆናቸውን የኢትዮጵያ ኅብረተሰብ ጤና ኢንስቲትዩት አስታወቀ፡፡ ኢንስቲትዩቱ ኮቪድ-19ን አስመልክቶ የካቲት 24 ቀን 2012 ዓ.ም. በሰጠው ሳምንታዊ መግለጫ እንዳስታወቀው፣ ሰባት አዳዲስ ጭምጭምታዎች ለኢንስቲትዩቱ የድንገተኛ የኅብረተሰብ ጤና አደጋዎች ምላሽ ማስተባበሪያ ማዕከል የደረሱ ሲሆን፣ በሁሉም ጥቆማዎች ላይ ማጣራት ሥራ ተደርጓል፡፡ ሦስት ታካሚዎች የበሽታው ተመሳሳይ ምልክት በማሳየታቸው በለይቶ ማቆያ ክትትልና የላቦራቶሪ ምርመራ ተደርጎላቸው ከቫይረሱ ነፃ መሆናቸው ተረጋግጧል፡፡በኢትዮጵያ ሁሉም መግቢያ ጣቢያዎች በገቡ 40,518 ሰዎች ላይ የኮሮና ቫይረስ (ኮቪድ-19) እና የኢቦላ ሙቀት ልየታ ምርመራ መደረጉንና በዚህም ቫይረሱ ወደ ኢትዮጵያ እንዳልገባ መረጋገጡንም ኢንስቲትዩት ገልጿል፡፡ ከጥር 15 ቀን 2012 ዓ.ም. ጀምሮ በአጠቃላይ 90 ጭምጭምታዎች ለኢንስቲትዩቱ የድንገተኛ የኅብረተሰብ ጤና አደጋዎች ምላሽ ማስተባበሪያ ማዕከል ደርሰው በሁሉም ጥቆማዎች ላይ ማጣራት ተደርጓል፡፡ ከእነዚህም ውስጥ 24ቱ የበሽታው ተመሳሳይ ምልክቶች በማሳየታቸውና በሽታውን ሪፖርት ያደረጉ አገሮች የጉዞ ታሪክ የነበራቸው በመሆኑ፣ በተለያየ ጊዜ በለይቶ ማቆያ ማዕከል እንዲቆዩ ተደርጓል፡፡ የላቦራቶሪ ምርመራ ውጤታቸው ከቫይረሱ ነፃ መሆናቸውን ማረጋገጡ፣ ወደ ኅብረተሰቡ እንዲቀላቀሉ የተደረገ ሲሆን፣ በአሁኑ ወቅት ምንም ዓይነት ተጠርጣሪ በለይቶ ማቆያ ውስጥ የሌለ መሆኑን ኢንስቲትዩቱ አስታውቋል፡፡በሳምንቱ በቦሌ አውሮፕላን ማረፊያ በሰባቱ መግቢያዎች ብቻ 21,750 መንገደኞች በሙቀት ልየታው ያለፉ ሲሆን፣ ከእነዚህ ውስጥ 508 በሽታውን ሪፖርት ካደረጉ አገሮች የመጡ ናቸው፡፡ በሽታው ሪፖርት ከተደረገባቸው አገሮች የመጡ ተጓዦች የጤና መረጃ ቅጽ ከመሙላታቸው በተጨማሪ ባሉበት ቦታ ለ14 ቀናት በስልክ የሚደረግ የጤና ክትትል ተደርጎላቸው ያጠናቀቁ 756 ሰዎች ሲሆኑ፣ በአሁኑ ወቅት 932ቱ የጤና ክትትል ላይ ይገኛሉ፡፡  ከዚሁ ጋር በተያያዘም፣ የኮሮና ቫይረስ በሽታ ለመከላከል ክትትል የሚያደርግ ብሔራዊ ሚኒስትሮች ግብረ ኃይል ተቋቁሟል፡፡ ተጠሪነቱ ለጠቅላይ ሚኒስትሩ የሆነው ኮሚቴው፣ ስድስት አባላት ያሉት ሲሆን እነሱም የሰላም ሚኒስትር ወ/ሮ ሙፈሪያት ካሚል፣ የገንዘብ ሚኒስትር አቶ አህመድ ሺዴ፣ የገቢዎች ሚኒስትር ወ/ሮ አዳነች አቤቤ፣ የውጭ ጉዳይ ሚኒስትር አቶ ገዱ አንዳርጋቸው፣ የትራንስፖርት ሚኒስትር ወ/ሮ ዳግማዊት ሞገስና የጤና ሚኒስትር ዴኤታ ሊያ ታደሰ (ዶ/ር) ናቸው፡፡ ቫይረሱ በ70 አገሮች የተዛመተ ሲሆን፣ ከእነዚህ ውስጥ ስድስቱ የአፍሪካ አገሮች ናይጄሪያ፣ ግብፅ፣ አልጄሪያ፣ ሞሮኮ፣ ቱኒዝያና ሴኔጋል መሆናቸውን ቢቢሲ ዘግቧል፡፡ የኮሮና ቫይረስ በሽታ (ኮቪድ-19) የዓለም ሥጋት የመሆኑ መጠን ከጊዜ ወደ ጊዜ በመጨመር ላይ ይገኛል፡፡ እስካሁን ባለው መረጃ በበሽታው የተያዙ ሰዎች 80 በመቶ ቀለል ያለ የመተንፈሻ አካል ሕመም፣ 14 በመቶ በከባድና አምስት በመቶ የሚሆኑት ሰዎች በጽኑ እንደሚታመሙ ያመላክታል፡፡ ሕመሙ ዕድሜያቸው በገፉ የማኅበረሰቡ አባላት እንዲሁም የረዥም ጊዜ ታካሚዎች ማለትም የስኳር፣ የግፊት፣ የልብ፣ የኤችአይቪ ኤድስና የካንሰር በሽታ ታካሚዎች ለከፋ የጤና ዕክል ያጋልጣል፡፡ በሽታው ከመተንፈሻ አካል በተጨማሪ የልብና የኩላሊት ሥራ ማቆም በማስከተል ለሞት የሚዳርግ በሽታ ነው፡፡ ","ኮሮና ቫይረስ,የኢትዮጵያ ኅብረተሰብ ጤና ኢንስቲትዩት",Amharic,ማኅበራዊ,
https://www.ethiopianreporter.com/index.php/article/18265,"ሄኒከን ኢትዮጵያ ከ150,000 ሕዝብ በላይ ተጠቃሚ የሚያደርጉ ፕሮጀክቶችን አስረከበ",,http://www.ethiopianreporter.com/sites/default/files/2020-03/amharicI_7.jpg,በጋዜጣዉ ሪፓርተር,"በታምራት ጌታቸውሄንከን ኢትዮጵያ በአዲስ አበባ፣ በሻሸመኔ፣ በሐረርና ቡኖ በደሌ አካባቢዎች ከ150,000 በላይ ሕዝብ ተጠቃሚ የሚያደርጉ የተለያዩ የልማት ሥራዎችን አጠናቆ አስረከበ፡፡ የተራቆቱና ወኃ አጥ አካባቢዎችን በማልማት ኅብረተሰቡን ተጠቃሚ የሚያደርጉ ፕሮጀክቶችን ለማከናወን ደግሞ ከአጋር አካላት ጋር ተፈራርሟል፡፡ በ1932 ዓ.ም. የተቋቋመውና ዘንድሮ 80ኛ ዓመቱን የያዘው የቅዱስ አማኑኤል የአዕምሮ ስፔሻላይዝድ ሆስፒታል ከፕሮጀክቱ ተጠቃሚዎች አንዱ ሲሆን፣ በ2010 ዓ.ም. ብቻ ከተለያዩ የአገሪቷ ክፍሎች ለመጡ ከ221‚007 በላይ የአዕምሮ ሕሙማን በድንገተኛና በተመላላሽ እንዲሁም አስተኝቶ ሕክምና ሰጥቷል፡፡ ሆኖም ሆስፒታሉ ካሉበት በርካታ ችግሮች መካከል የሕክምና መስጫ ክፍሎች እጥረት አንዱ እንደሆነ ከሆስፒታሉ ያገኘነው መረጃ ያሳያል፡፡ ይህንን ችግር ለመቅረፍ ኢንሼቲቩ በ4.2 ሚሊዮን ብር 520 ሜትር ስኩዌር ስፋት ላይ ያረፈ ሕንፃ አስገንብቷል፡፡ ሕንፃው 23 ክፍሎች ሲኖሩት፣ የሥነ አዕምሮ ድንገተኛ ሕክምና፣ እናቶችና ሕፃናት ጤና ምርመራ እንዲሁም ለፋርማሲ አገልግሎት ይውላል፡፡ ግንባታው ከመካሄዱ በፊት በቀን ከ580 በላይ ተመላላሽ ታካሚዎች በአንድ ክፍል ውስጥ ብቻ ይታከሙ እንደነበር፣ አልፎ አልፎ ሐኪሞቻቸውን የሚደበድቡ ሕሙማን እንደሚያጋጥሙ፣ አዲስ የተሠራው ሕንፃ ችግሩን እንደሚያቃልልና የማምለጫ በር ስላለውም ሐኪሞችን እንደሚታደግ ተነግሯል፡፡ ከዚሁ ጎን ለጎን ‹‹የቡርካ ኢንሼቲቭ›› የተባለውና ለሦስት ዓመት የሚቆየው የ30 ሚሊዮን ብር ፕሮጀክት ስምምነትም ተደርጓል፡፡ የተራቆቱ መሬቶችን መልሶ በማልማት፣ የየአካባቢው ማኅበረሰቦች ከማር፣ ከፍራፍሬ እንዲሁም ከሚመነጨው ውኃ ተጠቃሚ እንዲሆኑ የሚያደርገውን ፕሮጀክት ለመተግበር ሄንከንና ወርልድ ቪዥን ስምምነት ተፈራርመዋል፡፡ በተደጋጋሚ በድርቅ የሚጠቃውና ከፍተኛ ችግር ያለበት በሐረር የሐኪም ጋራ አካባቢ የሚሠራው ፕሮጀክትም፣ ነዋሪዎች ከሚያገኙት ገቢ በተጨማሪ የተፈጥሮ ሀብትን መልሶ በማልማት እንዲጠቀሙና የትም ሳይሄዱ ውኃ እንዲያገኙ ያስችላቸዋል ተብሏል፡፡በፊርማ ሥነ ሥርዓቱ ላይ እንደተገለጸው፣ ኦሮሚያ ክልል የሚገኘው ቡኖ በደሌ አካባቢ የሚሠራው ፕሮጀክት ሌላው ነው፡፡ በተደጋጋሚ በድርቅ የሚጠቃውን ኅብረተሰብ ተጠቃሚ ለማድረግ፣ በአካባቢው የሚያልፈውን ደበና ወንዝ በመስኖ በማልማትና የአፈር ዕቀባ በመሥራት መልሶ ጥቅም ላይ እንዲውል ይሠራል፡፡ ይህም ከ120,000 በላይ የኅብረተሰብ ክፍሎችን ተጠቃሚ እንደሚደረግ ተገልጿል፡፡ በሻሸመኔ ለስድስት የወጣት ማኅበራትም በ1.2 ሚሊዮን ብር መጋዘንና ወፍጮ ቤት አስገንብቶ አስረክቧል፡፡ የአካባቢው ነዋሪዎችም በአካባቢው ወፍጮ ቤት ባለመኖሩ ችግር እንደነበር ገልጸው፣ ወፍጮ ቤቱ በመብራት ችግር ምክንያት ቶሎ ሥራ ሊጀምር እንደማይችል ሥጋታቸውን ተናግረዋል፡፡ ወደ ኢትዮጵያ ከገባ 11 ዓመቱን ያስቆጠረው ሄኒከን ቢራ ፋብሪካ ከ22 ቢሊዮን ብር በላይ ጠቅላላ ኢንቨስትመንት በማድረግ 2,500 ሠራተኞችን ቀጥሮ እየሠራ እንደሚገኝ የድርጅቱ የውጭ ግንኙነት ዳይሬክተር አቶ ፍቃዱ በሻህ ገልጸዋል፡፡ፋብሪካው ከሚያገኘው ትርፍ ሄኒከን ኢትዮጵያ እ.ኤ.አ. በ2009 አቋቁሞ፣ ከሰሃራ በታች ላሉ አገሮች በተለይ ጤናን ትኩረት በማድረግ የማኅበረሰብ አገልግሎት እንደሚሰጥም አብራርተዋል፡፡ በኢትዮጵያ እ.ኤ.አ. በ2019 ብቻ ከ51 ሚሊዮን ብር በላይ ወጪ በማድረግ የተለያዩ ሥራዎችን እያከናወነ እንደሆነም ለሪፖርተር ገልጸዋል፡፡ ","ጤና,የማስፋፊያ ግንባታ",Amharic,ማኅበራዊ,
https://www.ethiopianreporter.com/article/18249, ለምን  የመስማት ችግር ገጠምዎ?,,http://www.ethiopianreporter.com/sites/default/files/2020-03/amharicI.jpg,ታደሰ ገብረማርያም,በመስማት ችግር ምክንያት ራሳቸውን ከቤተሰብም ሆነ ከማኅበረሰቡ ያገለሉ በርካቶች ናቸው፡፡ በተደጋጋሚ ምን? እያሉ መጠየቅ ያሳፈራቸውም ከሌሎች መቀላቀልን አይመርጡም፡፡ ያልሰሙትን እንደሰሙ ሆነው ማለፍ አሊያም ምንም እንዳልተፈጠረ አንገት መድፋት የመስማት ችግር ያለባቸው ሰዎች የሁሌም ፈተናዎች ናቸው፡፡ በቀላሉ በመታከምና የማዳመጫ መርጃ መሣሪያ በመግጠም የመስማት ችግርን ማቃለል የሚቻል ቢሆንም፣ በግንዛቤ እጥረት አልያም በአቅም ማነስ ምክንያት ከነችግራቸው የሚኖሩም አሉ፡፡ ታክመው የማዳመጫ መሣሪያውን ለማድረግ የሚያፍሩም አይጠፉም፡፡ ባለመስማታቸው ምክንያት ከሰው የሚጣሉ፣ ለመኪና አደጋ የሚጋለጡም እንዲሁ፡፡ እንደ አንድ የአካል ጉዳትም የሚቆጥረው የመስማት ችግር፣ ከፍተኛ የጉዳት መጠን ቢኖረውም፣ ብዙዎች ትኩረት ስለማይሰጡ ለማኅበራዊ ቀውስ ያጋልጣል፡፡ በጆሮ ኢንፌክሽን፣ በዕድሜ መግፋት፣ በራስ ቅልና ጆሮ አካባቢ በሚደርስ የተለያየ አደጋ፣ ለከፍተኛ የድምፅ ብክለት በመጋለጥ፣ በመድኃኒቶች የጎንዮሽ ጉዳት፣ የጆሮ ቀዳዳ በኩክ በመደፈን፣ በዘር ውርስ ወይም ለረዥም ጊዜ ኤርፎን (ማዳመጫ) ጆሮ ውስጥ ሰክቶ በመጠቀም የሚከሰተው የመስማት ችግር፣ ቀድሞ በመከላከል፣ ካልሆነም ሕክምና በማድረግና የመስማት ችግርን በሚያቃልሉ መሣሪያዎች በመጠም ከችግሩ መላቀቅ የሚቻል ቢሆንም፣ ይህም ለብዙዎች የተለመደ አይደለም፡፡ ‹‹የመስማት ችግርን በጊዜ በመታከም እንከላከል›› በሚል መሪ ቃል የካቲት 24 ቀን 2012 ዓ.ም. ታስቦ የዋለውን ዓለም አቀፍ የመስማት ችግር ቀን አስመልክቶ፣  የቅዱስ ጳውሎስ ሆስፒታል ሚሌኒየም ሕክምና ኮሌጅ ከአንገት በላይ ስፔሻሊስትና የሕፃናት ሰብ ስፔሻሊስት ሐኪም ዋለ ልመንህ፣ በተለያየ ደረጃ መስማት ከቀነሰ፣ የቀን ተቀን ሥራን በትክክል ለማከናወን ካዳገተ፣ መቆም፣ መቀመጥና ጎንበስና ቀና ለማለት ችግር ከገጠመ ለሕመሙ ምልክቶች ሊሆኑ ስለሚችሉ ወደ ሕክምና መሄድ እንደሚያስፈልግ ተናግረዋል፡፡ በሕፃናት ላይ ከሚታዩት ምልክቶች መካከል በደንብ (በትክክል) አለመስማት፣ በትምህርታቸው ዝቅተኛ ውጤት ማስመዝገብ፣ ክፍል መደጋገም፣ የሚያውቁትን ሁሉ መርሳት፣ የሚማሩትን አለመረዳት ዋና ዋናዎቹ መሆናቸውንና መከላከያውም በአንድ ጊዜ ከሚወጡ የድምፅ ብክለቶች በተቻለ መጠን ራስን ማራቅ መሆኑን አክለዋል፡፡ ለሕመሞቹ እንደየመንስዔያቸው የሚደረግ ሕክምና መኖሩን፣ አንዳንድ ችግሮች መድኃኒት በመውሰድ ብቻ ሊስተካከሉ እንደሚችሉ፣ በአደጋ ምክንያት የተጎዳ የጆሮ ክፍል ካለ በቀዶ ሕክምና እንደሚስተካከል፣ በሕክምና፣ በመድኃኒትና በቀዶ ሕክምና ሊስተካከል የማይችል ከሆነ ደግሞ ድምፅን በሚያጎሉ መሳሪያዎች በመጠቀም መታከም እንደሚቻልም ተናግረዋል፡፡ በአፍሪካም ሆነ በኢትዮጵያ የመስማት ችግር ያለባቸው ሰዎች ምን ያህል ናቸው? በሚለው ዙሪያ ትኩረት ያደረገ በቂ ጥናት አልተሠራም፡፡ ነገር ግን ኢትዮጵያ ውስጥ የምልክት ቋንቋ ትምህርት ቤቶችን ተመርኩዞ የተሠራ ጥናት እንደሚያሳየው፣ ከአጠቃላዩ ሕዝብ መካከል 15 በመቶ ያህሉ የመስማት ችግር ያለበት ሊሆን እንደሚችል ይገመታል፡፡ ይህ ጥናት ደረጃውን በጠበቀ መልኩ ያልተካሄደ፣ ሁሉንም ክልሎች ያላካተተ በመሆኑ የተነሳ ተገቢ ነው ብሎ መውሰድ እንደሚያስቸግር፣ በአጠቃላይ ከአንገት በላይ ሕክምና በመንግሥታዊ ደረጃ ትኩረት ተነፍጎት እንደቆየ፣ በዚህም የተነሳ ሰውም ከአንገት በላይ ሕክምና ዘርፉን እንደማያውቀውና በትክክል እንዳልተረዳው ገልጸዋል፡፡ ከጆሮ፣ ከአፍንጫ፣ ከአፍ፣ ከጭንቅላትና ከዓይን ጋር የተገናኙ ችግሮች ከአንገት በላይ ሕክምና ዘርፍ ውስጥ የተካተቱ መሆናቸውን ገልጸው፣ በኢትዮጵያ በዚህ ዘርፍ ላይ የሚሠሩ ብዙ ሐኪሞች አለመኖራቸውን፣ በአሁኑ ጊዜ ግን በአዲስ አበባና በመቐለ ዩኒቨርሲቲዎች እንዲሁም በቅዱስ ጳውሎስ ሆስፒታል ሕክምና ኮሌጅ ፖስት ግራጁዌት ፕሮግራም ተቀርጾ እየተተገበረ መሆኑን አስረድተዋል፡፡ የዓለም ጤና ድርጅት መረጃን ዋቢ አድርገው እንደገለጹት፣ አፍሪካን ሳይጨምር በቀሩት የዓለም ክፍሎች ወደ አምስት በመቶ የሚሆነው ሕዝብ ከመስማት ችግር ጋር አብሮ እየኖረ ነው፡፡ ,"ቅዱስ ጳውሎስ,የመስማት ችግር",Amharic,ማኅበራዊ,
https://www.ethiopianreporter.com/index.php/article/18266,አንበሳ የከተማ አውቶቡስ ድርጅት 400 ያገለገሉ አውቶቡሶችን ለሥራ ዕድል ፈጠራ ኢንተርፕራይዝ አስተላለፈ,,http://www.ethiopianreporter.com/sites/default/files/2020-03/amharicI_8.jpg,በጋዜጣዉ ሪፓርተር,በተመስገን ተጋፋውበአዲስ አበባ ከተማ አስተዳደር ካቢኔና በአንበሳ የከተማ አውቶቡስ አገልግሎት ድርጅት ቦርድ ውሳኔ መሠረት 400 አገልግሎታቸውን የጨረሱ አውቶቡሶች ለሥራ ዕድል ፈጠራ ኢንተርፕራይዝ ልማት ቢሮ ተላልፈዋል፡፡ ከ20 ዓመታት በላይ አገልግሎት የሰጡት አውቶቡሶች ለኢንተርፕራይዙ የተላለፉትም፣ ለሥራ ዕድል ፈጠራ ጥቅም ላይ እንዲውሉ መሆኑን የድርጅቱ ኮሙዩኒኬሽን ጉዳዮች ኃላፊ አቶ ተሾመ ንጋቱ ተናግረዋል፡፡ በከተማዋ ከቅርብ ጊዜ ወዲህ አገልግሎታቸውን የጨረሱ አውቶቡሶች ለተለያዩ ሥራዎች መዋላቸው የሚስተዋል ሲሆን፣ ለበርካቶችም የሥራ ዕድል ፈጥረዋል፡፡ በተለያዩ ክፍላተ ከተሞች ውስጥ ተደራጅተው ለሚገኙ ወጣቶች በመጀመርያ ዙር 91 አውቶቡሶች፣ በሁለተኛ ዙር 70 አውቶቡሶች እንደተሰጣቸው አቶ ተሾመ ሲገልጹ፣ አውቶቡሶቹም የዳቦ ቤት፣ የፀጉር ቤትና የተለያዩ አገልግሎት እየሰጡ መሆኑን ተመልክተናል፡፡ አገልግሎቱም የሥራ ዕድል ከመፍጠርና ቦታ ከማግኘት አኳያ መፍትሔ መሆኑን፣ ማኅበረሰቡ ተጠቃሚ የሚሆንበት መንገድ መመቻቸቱ ሰዎች ለሥራ ያላቸው ተነሳሽነት እንዲጨምር ያደርጋል ሲሉም አክለዋል፡፡ በ2010 ዓ.ም. ለእንጦጦ፣ ለዊንጌትና ለንፋስ ስልክ ቴክኒክና ሙያ ተቋማት አሥር ዳፍ አውቶቡሶች ተሰጥቷል፡፡ ለቴክኒክና ሙያ ተቋማት የተሰጡት አውቶቡሶች ለተለያዩ አገልግሎት መዋላቸውንና የሥራ ዕድል ከመፍጠር ጋር ተያይዞ ጉልህ ሚና መጫወታቸውን አቶ ተሾመ አስታውሰው፣ አንድ አውቶቡስ ላይ ከ10 ያላነሱ ሰዎች ተደራጅተው እንደሚሠሩ ገልጸዋል፡፡የተሰጡት አውቶቡሶች ተውበው አገልግሎት እየሰጡ ሲሆን፣ የአውቶቡሶቹን መለያ (ሎጎ) ሳይጠፋ እንዲሠራባቸው ስምምነት መደረጉን አቶ ተሾመ ተናግረዋል፡፡ አንበሳ የከተማ አውቶቡስ አገልግሎት ድርጅት 811 አውቶቡሶችን በማሰማራት አገልግሎት እየሰጠ ይገኛል፡፡ 650 የሚሆኑ አውቶቡሶችም አዳዲስ ሲሆኑ፣ እነዚህም በአዲስ አበባ ከተማና በአዲስ አበባ መውጫ በር ላይ አገልግሎት ይሰጣሉ፡፡ ድርጅቱ  ከሰኔ 2011 ዓ.ም. ጀምሮ በቀን 1.4 ሚሊዮን ብር ገቢ እንደሚያገኝም አቶ ተሾመ ተናግረዋል፡፡      ,"አንበሳ አውቶቡስ,ሥራ ዕድል ፈጠራ",Amharic,ማኅበራዊ,
https://www.ethiopianreporter.com/index.php/article/18267,የአንበጣ መንጋ እስከ ነሐሴ ይቀጥላል,,http://www.ethiopianreporter.com/sites/default/files/2020-03/amharicI_9.jpg,ምሕረት ሞገስ,"120,000 ሔክታር መሬት አጥቅቷልበምሥራቅ  አፍሪካ የተከሰተው የአንበጣ መንጋ እስከ ነሐሴ እንደሚቀጥል የዓለም የምግብና እርሻ ድርጅት (ፋኦ) አስታወቀ፡፡ ኢትዮጵያን ጨምሮ በምሥራቅ አፍሪካ ካለፉት ዘጠኝ ወራት ወዲህ የተከሰተውና በሰብሎች ላይ ጉዳት እያደረሰ የሚገኘውን የአንበጣ መንጋ መከላከል ካልተቻለ በአገሮቹ ከፍተኛ የኢኮኖሚ ቀውስ እንደሚከተል ተገልጿል፡፡ በኢትዮጵያ የተከሰተውን የአንበጣ መንጋ በባህላዊ መንገድና የኬሚካል ርጭት በማድረግ 90 በመቶ ያህሉን ሥርጭት መቀነስ መቻሉን የግብርና ሚኒስትር ዴኤታ አቶ ሳኒ ረዲ ገልጸው፣ ሆኖም በአንዳንድ አካባቢዎች የኬሚካል ርጭት ለማድረግ ፈቃደኛ ስለማይሆኑ፣ ኅብረተሰቡን ለማሳመን የሚወሰደው ጊዜ፣ አንበጣው ጊዜ አግኝቶ እንቁላል እንዲጥልና እንዲራባ ዕድል መስጠቱን ተናግረዋል፡፡ በኢትዮጵያ የተከሰተውንና እስከ ነሐሴ ይዘልቃል የተባለውን የአንበጣ መንጋ ለመከላከል ፋኦ 220,000 ሊትር ኬሚካል ሊያቀርብ መሆኑንም ግብርና ሚኒስቴር በማኅበራዊ ገጹ አስፍሯል፡፡ የአንበጣ መንጋውን በባህላዊ መንገድ ለማባረር የሚደረገው ጥረት መንጋው እንዲበታተን በማድረጉም፣ የቁጥጥር ሥራውን እየተገዳደረው እንደሚገኝ አቶ ሳኒ ገልጸዋል፡፡ የአንበጣ መንጋው እስከ ነሐሴ ሊቆይ እንደሚችል የገለጸው ሚኒስቴሩ፣ ይህንን ለመቆጣጠር በአውሮላን የኬሚካል ርጭትና በባህላዊ መንገድ እንደሚሠራ አስታውቋል፡፡ በባህላዊ መንገድ የአንበጣ መንጋውን ለመከላከል በሚደረገው ጥረት የሚበታተኑ አንበጣዎችን አድኖ ለማጥፋት ይቻል ዘንድም፣ መረጃውን በድሮን በመታገዝ ለማሰባሰብ ከቻይና መንግሥት ጋር እየተነጋገረ መሆኑ ታውቋል፡፡ ከመካከለኛው ምሥራቅ ተነስቶ ምሥራቅ አፍሪካን እያሠጋ የሚገኘው የአንበጣ መንጋ በኢትዮጵያ ከተከሰተባቸው አካባቢዎች ሶማሌ፣ አፋር፣ ምሥራቅ አማራ ደቡብ ትግራይና የደቡብ ክልል አንዳንድ ሥፍራዎች ይጠቀሳሉ፡፡ አንበጣው እስካሁን በኢትዮጵያ 120,000 ሔክታር መሬት ያጠቃ መሆኑን ግብርና ሚኒስቴር ሲገልጽ፣ ከብሔራዊ አደጋና ሥጋት ሥራ አመራር ኮሚሽን ያገኘነው መረጃ ደግሞ፣ የአንበጣ መንጋው ከተከሰተበት ዓምና ሰኔ መጨረሻ ጀምሮ እስከ ታኅሣሥ 2012 ዓ.ም. ማብቂያ ድረስ ከ8,000 ሔክታር በላይ መሬት ማጥቃቱና ከዚህ ውስጥ 4,000 ሔክታር መሬት ላይ ያረፈ ሰብል ማውደሙን ያሳያል፡፡ ","የግብርና ሚኒስቴር,የአንበጣ መንጋ,የዓለም የምግብ ድርጅት",Amharic,ማኅበራዊ,
https://www.ethiopianreporter.com/article/18266,አንበሳ የከተማ አውቶቡስ ድርጅት 400 ያገለገሉ አውቶቡሶችን ለሥራ ዕድል ፈጠራ ኢንተርፕራይዝ አስተላለፈ,,http://www.ethiopianreporter.com/sites/default/files/2020-03/amharicI_8.jpg,በጋዜጣዉ ሪፓርተር,በተመስገን ተጋፋውበአዲስ አበባ ከተማ አስተዳደር ካቢኔና በአንበሳ የከተማ አውቶቡስ አገልግሎት ድርጅት ቦርድ ውሳኔ መሠረት 400 አገልግሎታቸውን የጨረሱ አውቶቡሶች ለሥራ ዕድል ፈጠራ ኢንተርፕራይዝ ልማት ቢሮ ተላልፈዋል፡፡ ከ20 ዓመታት በላይ አገልግሎት የሰጡት አውቶቡሶች ለኢንተርፕራይዙ የተላለፉትም፣ ለሥራ ዕድል ፈጠራ ጥቅም ላይ እንዲውሉ መሆኑን የድርጅቱ ኮሙዩኒኬሽን ጉዳዮች ኃላፊ አቶ ተሾመ ንጋቱ ተናግረዋል፡፡ በከተማዋ ከቅርብ ጊዜ ወዲህ አገልግሎታቸውን የጨረሱ አውቶቡሶች ለተለያዩ ሥራዎች መዋላቸው የሚስተዋል ሲሆን፣ ለበርካቶችም የሥራ ዕድል ፈጥረዋል፡፡ በተለያዩ ክፍላተ ከተሞች ውስጥ ተደራጅተው ለሚገኙ ወጣቶች በመጀመርያ ዙር 91 አውቶቡሶች፣ በሁለተኛ ዙር 70 አውቶቡሶች እንደተሰጣቸው አቶ ተሾመ ሲገልጹ፣ አውቶቡሶቹም የዳቦ ቤት፣ የፀጉር ቤትና የተለያዩ አገልግሎት እየሰጡ መሆኑን ተመልክተናል፡፡ አገልግሎቱም የሥራ ዕድል ከመፍጠርና ቦታ ከማግኘት አኳያ መፍትሔ መሆኑን፣ ማኅበረሰቡ ተጠቃሚ የሚሆንበት መንገድ መመቻቸቱ ሰዎች ለሥራ ያላቸው ተነሳሽነት እንዲጨምር ያደርጋል ሲሉም አክለዋል፡፡ በ2010 ዓ.ም. ለእንጦጦ፣ ለዊንጌትና ለንፋስ ስልክ ቴክኒክና ሙያ ተቋማት አሥር ዳፍ አውቶቡሶች ተሰጥቷል፡፡ ለቴክኒክና ሙያ ተቋማት የተሰጡት አውቶቡሶች ለተለያዩ አገልግሎት መዋላቸውንና የሥራ ዕድል ከመፍጠር ጋር ተያይዞ ጉልህ ሚና መጫወታቸውን አቶ ተሾመ አስታውሰው፣ አንድ አውቶቡስ ላይ ከ10 ያላነሱ ሰዎች ተደራጅተው እንደሚሠሩ ገልጸዋል፡፡የተሰጡት አውቶቡሶች ተውበው አገልግሎት እየሰጡ ሲሆን፣ የአውቶቡሶቹን መለያ (ሎጎ) ሳይጠፋ እንዲሠራባቸው ስምምነት መደረጉን አቶ ተሾመ ተናግረዋል፡፡ አንበሳ የከተማ አውቶቡስ አገልግሎት ድርጅት 811 አውቶቡሶችን በማሰማራት አገልግሎት እየሰጠ ይገኛል፡፡ 650 የሚሆኑ አውቶቡሶችም አዳዲስ ሲሆኑ፣ እነዚህም በአዲስ አበባ ከተማና በአዲስ አበባ መውጫ በር ላይ አገልግሎት ይሰጣሉ፡፡ ድርጅቱ  ከሰኔ 2011 ዓ.ም. ጀምሮ በቀን 1.4 ሚሊዮን ብር ገቢ እንደሚያገኝም አቶ ተሾመ ተናግረዋል፡፡      ,"አንበሳ አውቶቡስ,ሥራ ዕድል ፈጠራ",Amharic,ማኅበራዊ,
https://www.ethiopianreporter.com/article/18267,የአንበጣ መንጋ እስከ ነሐሴ ይቀጥላል,,http://www.ethiopianreporter.com/sites/default/files/2020-03/amharicI_9.jpg,ምሕረት ሞገስ,"120,000 ሔክታር መሬት አጥቅቷልበምሥራቅ  አፍሪካ የተከሰተው የአንበጣ መንጋ እስከ ነሐሴ እንደሚቀጥል የዓለም የምግብና እርሻ ድርጅት (ፋኦ) አስታወቀ፡፡ ኢትዮጵያን ጨምሮ በምሥራቅ አፍሪካ ካለፉት ዘጠኝ ወራት ወዲህ የተከሰተውና በሰብሎች ላይ ጉዳት እያደረሰ የሚገኘውን የአንበጣ መንጋ መከላከል ካልተቻለ በአገሮቹ ከፍተኛ የኢኮኖሚ ቀውስ እንደሚከተል ተገልጿል፡፡ በኢትዮጵያ የተከሰተውን የአንበጣ መንጋ በባህላዊ መንገድና የኬሚካል ርጭት በማድረግ 90 በመቶ ያህሉን ሥርጭት መቀነስ መቻሉን የግብርና ሚኒስትር ዴኤታ አቶ ሳኒ ረዲ ገልጸው፣ ሆኖም በአንዳንድ አካባቢዎች የኬሚካል ርጭት ለማድረግ ፈቃደኛ ስለማይሆኑ፣ ኅብረተሰቡን ለማሳመን የሚወሰደው ጊዜ፣ አንበጣው ጊዜ አግኝቶ እንቁላል እንዲጥልና እንዲራባ ዕድል መስጠቱን ተናግረዋል፡፡ በኢትዮጵያ የተከሰተውንና እስከ ነሐሴ ይዘልቃል የተባለውን የአንበጣ መንጋ ለመከላከል ፋኦ 220,000 ሊትር ኬሚካል ሊያቀርብ መሆኑንም ግብርና ሚኒስቴር በማኅበራዊ ገጹ አስፍሯል፡፡ የአንበጣ መንጋውን በባህላዊ መንገድ ለማባረር የሚደረገው ጥረት መንጋው እንዲበታተን በማድረጉም፣ የቁጥጥር ሥራውን እየተገዳደረው እንደሚገኝ አቶ ሳኒ ገልጸዋል፡፡ የአንበጣ መንጋው እስከ ነሐሴ ሊቆይ እንደሚችል የገለጸው ሚኒስቴሩ፣ ይህንን ለመቆጣጠር በአውሮላን የኬሚካል ርጭትና በባህላዊ መንገድ እንደሚሠራ አስታውቋል፡፡ በባህላዊ መንገድ የአንበጣ መንጋውን ለመከላከል በሚደረገው ጥረት የሚበታተኑ አንበጣዎችን አድኖ ለማጥፋት ይቻል ዘንድም፣ መረጃውን በድሮን በመታገዝ ለማሰባሰብ ከቻይና መንግሥት ጋር እየተነጋገረ መሆኑ ታውቋል፡፡ ከመካከለኛው ምሥራቅ ተነስቶ ምሥራቅ አፍሪካን እያሠጋ የሚገኘው የአንበጣ መንጋ በኢትዮጵያ ከተከሰተባቸው አካባቢዎች ሶማሌ፣ አፋር፣ ምሥራቅ አማራ ደቡብ ትግራይና የደቡብ ክልል አንዳንድ ሥፍራዎች ይጠቀሳሉ፡፡ አንበጣው እስካሁን በኢትዮጵያ 120,000 ሔክታር መሬት ያጠቃ መሆኑን ግብርና ሚኒስቴር ሲገልጽ፣ ከብሔራዊ አደጋና ሥጋት ሥራ አመራር ኮሚሽን ያገኘነው መረጃ ደግሞ፣ የአንበጣ መንጋው ከተከሰተበት ዓምና ሰኔ መጨረሻ ጀምሮ እስከ ታኅሣሥ 2012 ዓ.ም. ማብቂያ ድረስ ከ8,000 ሔክታር በላይ መሬት ማጥቃቱና ከዚህ ውስጥ 4,000 ሔክታር መሬት ላይ ያረፈ ሰብል ማውደሙን ያሳያል፡፡ ","የግብርና ሚኒስቴር,የአንበጣ መንጋ,የዓለም የምግብ ድርጅት",Amharic,ማኅበራዊ,
https://www.ethiopianreporter.com/index.php/article/18056,ለክቡር ሚኒስትሩ የቀድሞ ሚኒስትር ስልክ ደወሉላቸው,,http://www.ethiopianreporter.com/sites/default/files/2020-02/kibur%20ministerrr_1.jpg,በጋዜጣዉ ሪፓርተር,[ለክቡር ሚኒስትሩ አንድ ዳያስፖራ ስልክ ደወለላቸው][ክቡር ሚኒስትሩ ከሌላ ሚኒስትር ጋር ተገናኝተው እያወሩ ነው][ክቡር ሚኒስትሩ ከአንድ ተቃዋሚ ፓርቲ መሪ ጋር ተገናኙ][ለክቡር ሚኒስትሩ የቀድሞ ሚኒስትር ስልክ ደወሉላቸው],,Amharic,ክቡር ሚኒስትር,
https://www.ethiopianreporter.com/article/17968,ክቡር ሚኒስትሩ ከአንድ ታዋቂ የተቃዋሚ ፓርቲ አመራር ጋር ተገናኝተው እያወሩ ነው,,http://www.ethiopianreporter.com/sites/default/files/2020-01/kibur%20ministerrr_4.jpg,በጋዜጣዉ ሪፓርተር,[ክቡር ሚኒስትሩ ከአማካሪያቸው ጋር ቢሮአቸው ውስጥ እየተነጋገሩ ነው][ክቡር ሚኒስትሩ ከአንድ ታዋቂ የተቃዋሚ ፓርቲ አመራር ጋር ተገናኝተው እያወሩ ነው][ክቡር ሚኒስትሩን ሾፌራቸው ወደ ቤት እየወሰዳቸው ነው][ክቡር ሚኒስትሩ ቤት ደርሰው ከባለቤታቸው ጋር እራት እየበሉ ነው][ክቡር ሚኒስትሩ የባለቤታቸው ስልክ ወዲያው ደውሎ ተሰጥቷቸው መነጋገር ጀመሩ],,Amharic,ክቡር ሚኒስትር,
https://www.ethiopianreporter.com/article/18085,ክቡር ሚኒስትሩ ከአንድ ተቃዋሚ ፓርቲ መሪ ጋር ተገናኝተው እያወሩ ነው,,http://www.ethiopianreporter.com/sites/default/files/2020-02/kibur%20ministerrr_2.jpg,በጋዜጣዉ ሪፓርተር,[ክቡር ሚኒስትሩ ከአንድ ካድሬ ጋር ስብሰባ ላይ ተገናኝተው እያወሩ ነው][ለክቡር ሚኒስትሩ የቀድሞ ሚኒስትር ስልክ ደወሉላቸው][ክቡር ሚኒስትር ከሌላ ሚኒስትር ጋር ተገናኝተው እያወሩ ነው][ክቡር ሚኒስትሩ ከአንድ ተቃዋሚ ፓርቲ መሪ ጋር ተገናኝተው እያወሩ ነው],,Amharic,ክቡር ሚኒስትር,
https://www.ethiopianreporter.com/index.php/article/17968,ክቡር ሚኒስትሩ ከአንድ ታዋቂ የተቃዋሚ ፓርቲ አመራር ጋር ተገናኝተው እያወሩ ነው,,http://www.ethiopianreporter.com/sites/default/files/2020-01/kibur%20ministerrr_4.jpg,በጋዜጣዉ ሪፓርተር,[ክቡር ሚኒስትሩ ከአማካሪያቸው ጋር ቢሮአቸው ውስጥ እየተነጋገሩ ነው][ክቡር ሚኒስትሩ ከአንድ ታዋቂ የተቃዋሚ ፓርቲ አመራር ጋር ተገናኝተው እያወሩ ነው][ክቡር ሚኒስትሩን ሾፌራቸው ወደ ቤት እየወሰዳቸው ነው][ክቡር ሚኒስትሩ ቤት ደርሰው ከባለቤታቸው ጋር እራት እየበሉ ነው][ክቡር ሚኒስትሩ የባለቤታቸው ስልክ ወዲያው ደውሎ ተሰጥቷቸው መነጋገር ጀመሩ],,Amharic,ክቡር ሚኒስትር,
https://www.ethiopianreporter.com/article/18057,ተናቦ አለመሥራት አገር ለመምራት ያስቸግራል!,,http://www.ethiopianreporter.com/sites/default/files/2020-02/amharic-I%20%287%29.jpg,በጋዜጣዉ ሪፓርተር,የመንግሥት አካላት ተናበው መሥራት ሲያቅታቸው አሠራራቸው ግልጽነት ማጣት ብቻ ሳይሆን፣ ተጠያቂነት እየጠፋ ሁሉም እንዳሻቸው በመሆን በሕዝብ ላይ ጉዳት ያደርሳሉ፡፡ መንግሥት በሕግ የተሰጠውን ኃላፊነት ለመወጣት በየደረጃው ያሉ መዋቅሮቹ እርስ በርስ መግባባት አለባቸው፡፡ የመንግሥት አሠራር ለሕዝብ ግልጽ፣ ተጠያቂነትና ኃላፊነት አለበት ሲባል አመራሮቹ የሐሳብና የተግባር አንድነት ሊያሳዩ የግድ ነው፡፡ የፌዴራል፣ የክልልና የሁለቱ አስተዳደር ከተሞች (አዲስ አበባና ድሬዳዋ) በየደረጃው የሚያዟቸው የፀጥታ አካላትም በዚህ ሁኔታ ኃላፊነታቸውን መወጣት አለባቸው፡፡ ሌላው ቀርቶ በቅርብ ከታዩ ክስተቶች ብንነሳ እንኳ የአስተዳደር መዋቅሮችና የፀጥታ አካላት አሠራር ግርታ እየፈጠረ ነው፡፡ በአዲስ አበባ ከተማ በአንድ ወቅት የአንድ ታዋቂ ግለሰብ ጥበቃ ለማንሳት በሌሊት የተደረገው ሥምሪት፣ ለ86 ንፁኃን ወገኖች ዕልቂት ሰበብ መሆኑ አይዘነጋም፡፡ ሰሞኑን ለቤተ እምነት ግንባታ ተከልሏል የተባለ ሥፍራን ለማስለቀቅ እንዲሁ በሌሊት የተደረገ ዘመቻ፣ ለሦስት ወገኖች ሕልፈት ምክንያት ሆኗል፡፡ ሌሊቱን አካባቢውን በመቆጣጠር ከነጋ በኋላ ኃላፊነትን መወጣት ሲገባ፣ ለማመን በሚቸግር ሁኔታ ተደጋጋሚ ስህተቶች መሥራት እጅግ በጣም ያሳዝናል፡፡ ሕግ የሚከበረው በሕጋዊ መንገድ መሆኑ ችላ እየተባለ የንፁኃን ሕይወት በከንቱ ሲቀጠፍ፣ በሕዝብና በመንግሥት መካከል ምን ሊፈጠር እንደሚችል አለማሰብ ከማስገረም አልፎ ያበሳጫል፡፡ አሁንም መጥራት ያለባቸውና ለሕዝብ ግልጽ መደረግ ያለባቸው እውነታዎች እንዳሉ መታወቅ አለበት፡፡እንደሚታወቀው ግልጽነት በሌለበት አገርን መምራት ፈፅሞ አይቻልም፡፡ ከዚህ ቀደም ጠቅላይ ሚኒስትር ዓብይ አህመድ (ዶ/ር) የመንግሥታቸው አሠራር ለሕዝብ ግልጽ እንደሚሆን መናገራቸው ይታወሳል፡፡ ነገር ግን የመንግሥት አሠራር ግልጽነት የተጓደለበት ከመሆኑም በተጨማሪ፣ የመንግሥት አካላትም እርስ በርስ እየተናበቡ እየሠሩ አይደሉም፡፡ የአዲስ አበባ ከተማ አስተዳደር ምክትል ከንቲባ ሰሞኑን የተፈጸመውን አሳዛኝ ድርጊት ‹‹ልብ ሰባሪ ነው›› ብለዋል፡፡ ከዚህ ቀደም ለከተማው ፖሊስ አስተዳደራቸው ደመወዝ እንደሚከፍል እንጂ፣ ዕዙና ሥምሪቱ በእሳቸው ሥር እንዳልሆነ መናገራቸው ይታወሳል፡፡ ድሬዳዋ ከተማን ጨምሮ ክልሎች በሙሉ የሚያዙበት የፖሊስ ኃይል ሲኖራቸው፣ የአዲስ አበባ ከተማ ባይተዋር መሆን ምን የሚሉት አሠራር ነው? የከተማ አስተዳደሩስ የማያዘውና የማያሰማራው የፖሊስ ኃይል፣ በስሙ እየተጠራና በጀት እየመደበለት እስከ መቼ ነው የሚቀጥለው? ከዚህ ባለፈ ግን የከተማ አስተዳደሩ ሕግ በማስከበር ስም የተፈጸመውን ልብ ሰባሪ ድርጊት ተዋንያን ሕግ ፊት አቅርቦ ለነዋሪዎች በግልጽ ማሳየት አለበት፡፡ የሟች ቤተሰቦችን ከማፅናናት በተጨማሪ ካሳ ወይም ድጋፍ የሚያገኙበትን፣ በአካባቢው ነዋሪዎች ላይ ብቻ ሳይሆን በሌሎች አካባቢዎች ነዋሪዎች ላይ ተመሳሳይ ድርጊቶች እንደማይፈጸሙ መተማመኛ መስጠት አለበት፡፡ የአገር ጉዳይ የሚያሳስባቸው ወገኖችም እንዲህ ዓይነት አሳዛኝ ድርጊቶች ሲያጋጥሙ፣ በሰከነ መንገድ መፍትሔ የሚያገኙበት ጉዳይ ላይ እንዲተኮር ማገዝ ይጠበቅባቸዋል፡፡ ከዚያ በተረፈ በግራና በቀኝ በመሠለፍ ይህንን አሳዛኝ ድርጊት ለፖለቲካ ፍጆታ ለመጠቀም የሚቅበዘበዙትን ማስቆም ተገቢ ነው፡፡ ለማንም የማይጠቅም ርካሽ ነገር ነው፡፡ በሟቾችና በቤተሰቦቻቸው ላይ እንደመቀለድ ይቆጠራል፡፡መንግሥት ሕግ ያስከብር ሲባል ኃላፊነቱን እንዴት መወጣት እንዳለበት በሕግ የተሰጠው ሥልጣን አለው፡፡ ሕገወጥ ግንባታን ለማፍረስ ከመሰማራቱ በፊት፣ ውስጡ ያሉ ሕገወጦችን ማስተካከል ወይም ማስወገድ አለበት፡፡ አንድ ቦታ በሕገወጥ መንገድ ተይዟል ተብሎ በአስተዳደሩም ሆነ በሌላ የመንግሥት አካል ውሳኔ ላይ ሲደረስ፣ በግልጽ በሚዲያ ማስታወቂያ ወይም መግለጫ ማስጠንቀቂያ መሰጠት አለበት፡፡ ቀነ ገደቡም እንዲሁ፡፡ አንድ ቦታ ሕገወጥ ነው ሲባል፣ በሌላ ሥፍራዎች በሕገወጦች የተያዙ ጭምር ተመሳሳይ ውሳኔ ሊተላለፍባቸው ይገባል፡፡ ግማሽ ጎፈሬ ግማሽ ልጩ ሆኖ አገር ማስተዳደር አይቻልም፡፡ መንግሥት የሚወስዳቸው ዕርምጃዎች ተመሳሳይ፣ ከአድልኦና ከመድልኦ የፀዱ፣ ለሐሜት የማያጋልጡና ተዓማኒነት ሲኖራቸው ሕዝብም አሠራሩን በግልጽ ይረዳል፡፡ የሚወሰደውንም ዕርምጃ ይደግፋል፡፡ ዕርምጃውም በሌሊት ሳይሆን በጠራራ ፀሐይ ሕዝብ እያየው ተግባራዊ ይሆናል፡፡ ይህ ዓይነቱ አሠራር ተጠያቂነትና ኃላፊነት ስላለበት ውጤቱ በጋራ ተቀባይነት ያገኛል፡፡ ይህንን ዓይነት ግልጽ አሠራር የሚፃረሩ ደንቦች ወይም መመርያዎች ካሉም፣ በሕጋዊ መንገድ በፍጥነት መቀየር ያስፈልጋል፡፡ ሕገወጥነትን ለመከላከል የሚሠሩ በየደረጃው ያሉ ኃላፊዎችም ሆኑ ሠራተኞች፣ በራስ መተማመናቸው ጨምሮ ሥራቸውን ለማከናወን ይጠቅማቸዋል፡፡ የተዝረከረኩ አሠራሮች የሚመሩባቸው ደንቦችና መመርያዎች ዓላማቸው ምን እንደሆነ ግልጽ ነው፡፡ ለዘረፋ፣ የመንግሥትን አሠራሮች ለማበላሸትና ሕገወጥነትን ለማበረታታት ብቻ ነው፡፡ የሚያሳዝነው ግን ለንፁኃን ሕይወት መጥፋትም ትልቅ ሚና አላቸው፡፡እዚህ ላይ ልብ ሊባል የሚገባው ከግለሰብ ጀምሮ ትልልቅ የመንግሥት ኃላፊነቶችን የሚመሩ ሰዎች ድረስ፣ በምንም ዓይነት ሁኔታ ለሕግ ጥሰት ተባባሪ መሆን እንደሌለባቸው ነው፡፡ አንዱ ቦታ የተወገዘ ድርጊት ሌላ ቦታ ቅዱስ ሊሆን አይችልም፡፡ ቀበና ላይ ሕግ እየተከበረ መርካቶ ሕግ ሲጣስ ትክክል አይሆንም፡፡ መንግሥት ውስጡን ሲያፀዳና አሠራሩን ለሕዝብ ግልጽ የማድረግ ቁመና ላይ ሲገኝ፣ ሕገወጥነትን ለመከላከል የሕዝብን ድጋፍ በቀላሉ ለማግኘት አያዳግተውም፡፡ እየቸገረ ያለው ወይ እርስ በርሱ አይናበብ፣ ወይ አሠራሩ በግልጽ አይታወቅ፣ ከዚህ የባሰው ደግሞ በዚህ አሳዛኝ ሁኔታ ውስጥ ሆኖ አደጋ የሚጋብዝ ድርጊት ይፈጽማል፡፡ ሕግ ማስከበር በሥርዓት ሲመራና ተጠያቂነት ሲኖርበት የሕዝብ አመኔታ ይጨምራል፡፡ ይህ ካልሆነ ግን በዘፈቀደ አሠራር የዘፈቀደ ግድያ ይፈጸምና የሰሞኑ ዓይነት አሳዛኝ ሁኔታ ይፈጠራል፡፡ የመንግሥት የመረጃ ፍሰት አሁንም በሽተኛ ስለሆነ መንግሥት ምን እየሠራ እንደሆነ፣ ለምን እንደሚሠራ፣ ጥቅምና ጉዳቱ ምን እንደሚያስከትልና የቁጥጥር ሥርዓቱ ምን እንደሚመስል በግልጽ አይታወቅም፡፡ በዚህም ምክንያት በሐሰተኛ መረጃ ወረርሽኝ ከውይይት ይልቅ መፋጠጥ፣ የተበላሹ ነገሮችን በሥርዓት ከማስተካከል ይልቅ መጋጨትና ደም መቃባት ይከተላል፡፡ እየተለመደ ያለውም ይህ ዓይነቱ አደገኛ መንገድ ነው፡፡ በከንቱ የንፁኃን ሕይወት ካለፈ በኋላ መፀፀት፣ መወቃቀስና ከዚያም ባለፈ በማኅበራዊ የትስስር ገጾች ለመስማት በሚዘገንኑ ቃላት መሰዳደብ ልማድ ሆኗል፡፡ አሁንም እየታየ ያለው ይኸው ነው፡፡ኢትዮጵያዊያን በዚህ ዘመን ጥብቅና መቆም ያለባቸው ለፍትሕ ነው፡፡ ፍትሕ የሚገኘው በርካሽ የፖለቲካ ትርፍ አይደለም፡፡ ፍትሕ እንዲሰፍን ሁሉም ሰው በሕግ ጥላ ሥር መሆን አለበት፡፡ ሕግ ማክበርም ሆነ ሕግ ማስከበር ከሕገወጥነት ጋር ዝምድና የለውም፡፡ በሕግ የበላይነት ሥር መተዳደርም ሆነ ማስተዳደር ፍትሕ ለማስፈን ጠቃሚ ነው፡፡ ትናንት ለፍትሕ ታግያለሁ ያለ ዛሬ ፍትሕን የሚደረምስ ድርጊት ሲደግፍ ከተገኘ፣ የታገለው ለእውነት ሳይሆን ለሐሰት ነው የሚሆነው፡፡ በመንግሥት ሥልጠን ላይ ያሉም ሆኑ የመንግሥት ሥልጣን ለመያዝ የሚፎካከሩ ማወቅ ያለባቸው፣ ድምፅ የሚሰጣቸው ምስኪን ሕዝብ ፍትሕ መጠማቱን ነው፡፡ በአስመሳይነትና በርካሽ ተወዳጅነት ሕዝብን ማማለል አይቻልም፡፡ ሕዝብ የሚፈልገው ለፍትሕ፣ ለነፃነትና ለእኩልነት በቁርጠኝነት የሚሠራውን ነው፡፡ ሕዝብም በሚገባ መመርመር ያለበት ይህንን ነው፡፡ ብሔርን፣ ቋንቋን፣ ባህልንና ሃይማኖትን እየተከለሉ በስሙ የሚቆምሩትንና የሚነግዱትን መለየት አለበት፡፡ ዛሬ መንግሥትን የሚመራው አካልም ሆነ ነገ መንግሥትን ለመምራት የተዘጋጀው ሳይቀር አበክረው መገንዘብ ያለባቸው፣ ማንም ሰው በሕግ ፊት እኩል መሆን የሚችልበት ሥርዓት እንደሚያስፈልግ ነው፡፡ አንዱን ልጅ ሌላውን የእንጀራ ልጅ በማድረግ በፍትሕ መሸቀጥ አይገባም፡፡ ቦሌ ተግባራዊ የሆነ ሕግ ጉለሌም ተግባራዊ መሆን ይኖርበታል፡፡ በተለይ ደግሞ መንግሥትን የሚመራው አካል ከላይ እስከ ታች መዋቅሩን ይፈትሽ፡፡ ከዘፈቀደ አሠራር ይውጣ፡፡ በሰብዓዊ ፍጡራን ላይ አደጋ የሚፈጥሩ ድርጊቶችን ያስወግድ፡፡ መዋቅሮቹ እየተናበቡ ይሥሩ፡፡ ይህንን ማድረግ ካቃተው ግን እንኳን አገር መምራት ህልውናውም ተስፋ አይኖረውም!    ,"ግጭት,አዲስ አበባ ከተማ አስተዳደር,ዓብይ አህመድ,ፖሊስ,የሕግ የበላይነት   ",Amharic,ክቡር ሚኒስትር,
https://www.ethiopianreporter.com/article/18056,ለክቡር ሚኒስትሩ የቀድሞ ሚኒስትር ስልክ ደወሉላቸው,,http://www.ethiopianreporter.com/sites/default/files/2020-02/kibur%20ministerrr_1.jpg,በጋዜጣዉ ሪፓርተር,[ለክቡር ሚኒስትሩ አንድ ዳያስፖራ ስልክ ደወለላቸው][ክቡር ሚኒስትሩ ከሌላ ሚኒስትር ጋር ተገናኝተው እያወሩ ነው][ክቡር ሚኒስትሩ ከአንድ ተቃዋሚ ፓርቲ መሪ ጋር ተገናኙ][ለክቡር ሚኒስትሩ የቀድሞ ሚኒስትር ስልክ ደወሉላቸው],,Amharic,ክቡር ሚኒስትር,
https://www.ethiopianreporter.com/article/18146,ለክቡር ሚኒስትሩ የቀድሞ ሚኒስትር ስልክ ደወሉላቸው,,http://www.ethiopianreporter.com/sites/default/files/2020-02/kibur%20ministerrr_3.jpg,በጋዜጣዉ ሪፓርተር,[ክቡር ሚኒስትሩ ከአንድ ተመራማሪ ጋር ስብሰባ ላይ ተገናኙ][ክቡር ሚኒስትሩ ከአንድ ምዕራባዊ ዲፕሎማት ጋር ተገናኝተው እያወሩ ነው][ክቡር ማኒስትሩ ከአንድ ተቃዋሚ ፓርቲ መሪ ጋር ቢሯቸው እያወሩ ነው][ለክቡር ሚኒስትሩ የቀድሞ ሚኒስትር ስልክ ደወሉላቸው] ,,Amharic,ክቡር ሚኒስትር,
https://www.ethiopianreporter.com/article/18201,ክቡር ሚኒስትሩ ሆቴል ውስጥ ምሳ ላይ ከአንድ የተቃዋሚ ፓርቲ አመራር ጋር ተገናኝተው እያወሩ ነው,,http://www.ethiopianreporter.com/sites/default/files/2020-02/kibur%20ministerrr_4.jpg,በጋዜጣዉ ሪፓርተር,[ክቡር ሚኒስትሩ ቢሯቸው ውስጥ ከአማካሪያቸው ጋር እየተነጋገሩ ነው] [ክቡር ሚኒስትሩ ቢሯቸው አንድ ታዋቂ ባለሀብት መጥተው እየተነጋገሩ ነው][ክቡር ሚኒስትሩ ሆቴል ውስጥ ምሳ ላይ ከአንድ የተቃዋሚ ፓርቲ አመራር ጋር ተገናኝተው እያወሩ ነው][ክቡር ሚኒስትሩን ሾፌራቸው ወደ ቤታቸው ሲወስዳቸው መንገዱ ተዘጋግቷል][ክቡር ሚኒስትር ቤታቸው ገብተው ከባለቤታቸው ጋር እራት እየበሉ እያወሩ ነው],,Amharic,ክቡር ሚኒስትር,
https://www.ethiopianreporter.com/article/18260,ለክቡር ሚኒስትሩ አንድ የአሜሪካ ዲፕሎማት ደወለላቸው,,http://www.ethiopianreporter.com/sites/default/files/2020-03/kibur%20ministerrr.jpg,በጋዜጣዉ ሪፓርተር,[ለክቡር ሚኒስትሩ አንድ የተቃዋሚ ፓርቲ መሪ ስልክ ደወለላቸው][ለክቡር ሚኒስትሩ የቀድሞ ሚኒስትር ደወሉላቸው][ክቡር ሚኒስትሩ አማካሪያቸውን ቢሮ አስጠሩት][ለክቡር ሚኒስትሩ አንድ የአሜሪካ ዲፕሎማት ደወለላቸው],,Amharic,ክቡር ሚኒስትር,
https://www.ethiopianreporter.com/index.php/article/18146,ለክቡር ሚኒስትሩ የቀድሞ ሚኒስትር ስልክ ደወሉላቸው,,http://www.ethiopianreporter.com/sites/default/files/2020-02/kibur%20ministerrr_3.jpg,በጋዜጣዉ ሪፓርተር,[ክቡር ሚኒስትሩ ከአንድ ተመራማሪ ጋር ስብሰባ ላይ ተገናኙ][ክቡር ሚኒስትሩ ከአንድ ምዕራባዊ ዲፕሎማት ጋር ተገናኝተው እያወሩ ነው][ክቡር ማኒስትሩ ከአንድ ተቃዋሚ ፓርቲ መሪ ጋር ቢሯቸው እያወሩ ነው][ለክቡር ሚኒስትሩ የቀድሞ ሚኒስትር ስልክ ደወሉላቸው] ,,Amharic,ክቡር ሚኒስትር,
https://www.ethiopianreporter.com/index.php/article/18201,ክቡር ሚኒስትሩ ሆቴል ውስጥ ምሳ ላይ ከአንድ የተቃዋሚ ፓርቲ አመራር ጋር ተገናኝተው እያወሩ ነው,,http://www.ethiopianreporter.com/sites/default/files/2020-02/kibur%20ministerrr_4.jpg,በጋዜጣዉ ሪፓርተር,[ክቡር ሚኒስትሩ ቢሯቸው ውስጥ ከአማካሪያቸው ጋር እየተነጋገሩ ነው] [ክቡር ሚኒስትሩ ቢሯቸው አንድ ታዋቂ ባለሀብት መጥተው እየተነጋገሩ ነው][ክቡር ሚኒስትሩ ሆቴል ውስጥ ምሳ ላይ ከአንድ የተቃዋሚ ፓርቲ አመራር ጋር ተገናኝተው እያወሩ ነው][ክቡር ሚኒስትሩን ሾፌራቸው ወደ ቤታቸው ሲወስዳቸው መንገዱ ተዘጋግቷል][ክቡር ሚኒስትር ቤታቸው ገብተው ከባለቤታቸው ጋር እራት እየበሉ እያወሩ ነው],,Amharic,ክቡር ሚኒስትር,
https://www.ethiopianreporter.com/index.php/article/18260,ለክቡር ሚኒስትሩ አንድ የአሜሪካ ዲፕሎማት ደወለላቸው,,http://www.ethiopianreporter.com/sites/default/files/2020-03/kibur%20ministerrr.jpg,በጋዜጣዉ ሪፓርተር,[ለክቡር ሚኒስትሩ አንድ የተቃዋሚ ፓርቲ መሪ ስልክ ደወለላቸው][ለክቡር ሚኒስትሩ የቀድሞ ሚኒስትር ደወሉላቸው][ክቡር ሚኒስትሩ አማካሪያቸውን ቢሮ አስጠሩት][ለክቡር ሚኒስትሩ አንድ የአሜሪካ ዲፕሎማት ደወለላቸው],,Amharic,ክቡር ሚኒስትር,
https://www.ethiopianreporter.com/index.php/article/18109,‹‹ትኩረት ሰጥተን የምንሠራው ኮሮና ቫይረስ ድንገት ቢገባ መተላለፍ ሳይጀምር በሽታውን መቆጣጠር ላይ ነው›› ኤባ አባተ (ዶ/ር)፣ የኢትዮጵያ ኅብረተሰብ ጤና ኢንስቲትዩት ዋና ዳይሬክተር ,,http://www.ethiopianreporter.com/sites/default/files/2020-02/amharic-I_52.jpg,ምሕረት ሞገስ,"በኅዳር ወር መገባደጃ በቻይና ውሃን ከተማ የተከሰተው ኮሮና ቫይረስ የዓለም የጤና ሥጋት ሆኗል፡፡ በቻይና ብቻ ከ48 ሺሕ በላይ ሰዎች በቫይረሱ ሲጠቁ፣ ከ1,400 በላይ ደግሞ ሞተዋል፡፡ ምንነቱ ያልታወቀውና መድኃኒት ያልተገኘለት ኮሮና ቫይረስ ከአምስቱ የኮሮና ቫይረስ ዝርያዎች አንዱ ነው፡፡ የቫይረሱን ምልክት በማከም በቫይረሱ የተጠቁትን የማዳን ዕድሉ ቢኖርም፣ ሕክምናው የተሟላ የፅኑ ሕሙማን መታከሚያ (አይሲዩ) የሚፈልግ ነው፡፡ የመተንፈሻ አካላትን በመጉዳት የሰውን ሕይወት በሚነጥቀው ቫይረስ የተጠቁ ሰዎችን የማከሙ ሁኔታ ለደሃ አገሮች ብቻ ሳይሆን፣ ከፍተኛ ኢኮኖሚና የተጠናከረ የጤና ሥርዓት ያላቸውንም የሚፈትን ነው፡፡ እንደ አፍሪካ ባሉ ደሃ አገሮች በሚበዙባቸው አኅጉራት ደግሞ የቫይረሱ መከሰት ጉዳቱን የጎላ ያደርገዋል፡፡ በመሆኑም አገሮች የራሳቸውን የቅድመ መከላከያ ሥርዓት ዘርግተው ኮሮና ቫይረስ እንዳይከሰትባቸው፣ ካጋጠመም እንዴት ማስተናገድ እንደሚገባቸው እየሠሩ ነው፡፡ ከአሥር ሺሕ በላይ የቻይና ኩባንያዎችና ከአንድ ሚሊዮን በላይ ቻይናውያን በሥራ ምክንያት በአፍሪካ ይገኛሉ፡፡ አኅጉሪቷም ከቻይና ጋር ያላት የንግድ ልውውጥ ከጊዜ ወደ ጊዜ እያደገ ነው፡፡ በመሆኑም ለቫይረሱ ተጋላጭነቷ የጎላ ነው፡፡ ኢትዮጵያ ቫይረሱ ሊገባባቸው ይችላሉ ተብለው በዓለም ጤና ድርጅት ከተቀመጡ 13 ቀዳሚ አገሮች አንዷ ናት፡፡ በመሆኑም ቫይረሱ ኢትዮጵያ እንዳይገባ፣ ከገባም ባለበት ማቆም በሚቻልበት ላይ የኢትዮጵያ የኅብረተሰብ ጤና ኢንስቲትዩት፣ ከጤና ሚኒስቴርና ከሚመለከታቸው አካላት ጋር እየሠራ ይገኛል፡፡ ኤባ አባተ (ዶ/ር) የኢንስቲትዩቱ ዋና ዳይሬክተር ናቸው፡፡ ምሕረት ሞገስና ታደሰ ገብረማርያም ኢትዮጵያ ቫይረሱን ለመከላከል ባላት ዝግጅት ላይ አነጋግረዋቸዋል፡፡ ሪፖርተር፡- በቻይና ኮሮና ቫይረስ ከተከሰተበት ጊዜ ጀምሮ ወደ ኢትዮጵያ እንዳይገባ በመከላከሉ ረገድ ያለው ሥራ ምን ይመስላል?ዶ/ር ኤባ፡- የዓለም ጤና ድርጅትና የቻይና መንግሥት እ.ኤ.አ. ጃንዋሪ 9 ቀን 2020 ገደማ ነው በቻይና የተከሰተው ወረርሽኝ፣ የኮረና ቫይረስ አምጪ ህዋስ መሆኑን የለዩት፡፡ የመጀመርያው ተጠቂ የተገኘው ዲሴምበር 31 ቀን ነው፡፡ በተለይ ይህ ክስተት ለዓለም ሕዝብ ከታወቀበት ጊዜ ጀምሮ የኢትዮጵያ ኅብረተሰብ ጤና ኢንስቲትዩት የሥጋት መጠኑን እየለካ ነበር፡፡ ወረርሽኙ አድማሱን ያሰፋል ወይስ አያሰፋም? መተላለፊያ መንገዱስ ምንድነው? ኢትዮጵያ ያላት ተጋላጭነትስ እንዴት ነው? ይህ ከሆነ ደግሞ ምን መደረግ አለበት? የሚለውን በተለያዩ መንገዶች እየገመገምን ነበር፡፡ በዓለም ላይ ያለው ሥጋት እየጨመረ ሲመጣ ሁለት ግብረ ኃይሎች እንዲዋቀሩ አደረግን፡፡ ከእነዚህም መካከል አንደኛው ብሔራዊ ግብረ ኃይል አጠቃላይ በዚህ ጉዳይ ላይ ሊሳተፉ የሚችሉ መንግሥታዊ አካላትን ያካተተ፣ በአጠቃላይ ሒደቱን እየገመገመ አቅጣጫ የሚያስይዝና በምክትል ጠቅላይ ሚኒስትር ደመቀ መኮንን የሚመራ ነው፡፡ ሁለተኛው ግብረ ኃይል ደግሞ ቴክኒካዊ ሥራዎችን መሬት ላይ የሚሠራ ሲሆን፣ ይህንንም ኢንስቲትዩቱ ያስተባብረዋል፡፡ እዚህም ውስጥ የተለያዩ ሴክተር መሥሪያ ቤቶች ከሁሉም በላይ ደግሞ ድጋፍ ሰጪ የልማት አጋሮች ማለትም የዓለም ጤና ድርጅት፣ ዩኤስሲዲሲ፣ አፍሪካ ሲዲሲና ሌሎችንም በጤና ዙሪያ የሚሠሩ ግብረ ሰናይ ድርጅቶችን ያካተተ ቴክኒካዊ ቡድን ነው፡፡ የሥጋቱ ሁኔታ እየጨመረ ሲመጣ ይህንን መዋቅራዊ በሆነ መንገድ ለመመለስና በዕዝ ለመምራት፣ ኢንስቲትዩቱ የሚመራው ‹ናሽናል ኢመርጀንሲ ኦፕሬቲንግ ሴንተር› በኢንስቲትዩቱ ቅጥር ጊቢ እንዲቋቋም ተደርጓል፡፡ ይህንንም እንቅስቃሴ የመንግሥት አካላት በቅርበት ይከታተሉታል፡፡ ይህንን የጤና ሚኒስትር ዴኤታ ሊያ ታደሰ (ዶ/ር) የሚመሩት ሲሆን፣ አስፈላጊም ሆኖ ሲገኝ የእንቅስቃሴው ሪፖርት ለከፍተኛ የመንግሥት አካል እንዲቀርብ ይደረጋል፡፡ ሪፖርተር፡- ይህ ዓይነቱ መዋቅራዊ ሥራ መከናወኑ አንድ ነገር ሆኖ መሬት ላይ የሚሠሩ ተግባራትን እንዴት እያከናወናችሁ ነው?ዶ/ር ኤባ፡- በቦሌ ዓለም አቀፍ አውሮፕላን ማረፊያ ከዚህ በፊት የምንሠራቸው ሥራዎች ነበሩ፡፡ በተለይ ኢቦላ በዴሞክራቲክ ኮንጎ ከተከሰተ በኋላ የተጀመሩ ናቸው፡፡ ስለዚህ እነዚህን ሥራዎች ማጠናከርና የሰው ኃይል የመጨመር ሥራ ነው የምንሠራው፡፡ 80 የሚሆኑ የኢንስቲትዩቱ ባለሙያዎች ቦሌ ዓለም አቀፍ አውሮፕላን ማረፊያ ተመድበው በሦስት ሺፍት ለ24 ሰዓት ይሠራሉ፡፡ ሐኪሞችና ሌሎች የጤና ባለሙያዎች የተደራጁበት ጊዜያዊ ማቆያም አለን፡፡ በአውሮፕላን ማረፊያው የሙቀት መጠን ይለካል፡፡ ይህም ሆኖ ግን አንድ ሰው በተለያየ ምክንያት የሙቀት መለያውን ሊያልፍ ይችላል፡፡ አንቲባዮቲክ (ፀረ ተዋህስያን) ወስዶ ሙቀት ላይኖረው ይችላል፡፡ በወቅቱ ትኩሳት ሳይኖረው ሊያልፍ ይችላል፡፡ በመሆኑም ከቻይናና በሽታው ከተከሰቱባቸው አካባቢዎች የመጡ መንገደኞች በሚሞሉት አድራሻ መሠረት፣ የየዕለቱን የጤና ሁኔታቸውን ለሁለት ሳምንት ያህል ክትትል እናደርጋለን፡፡ ለዚህ ምላሽ የሚሰጥና 24 ሰዓት የሚሠራ ቡድንም አለ፡፡ ማኅበረሰቡ ውስጥ ጭምጭምታ ወይም ጥቆማ ሲኖር ጥቆማውን ተንተርሰን በሁለት ሰዓት እሱን የሚያጣራ ግብረ ኃይል ተቋቁሟል፡፡ ሥራው በአዲስ አበባ ብቻ ሳይሆን ወደ ክልልም እንዲወርድ እያደረግን ነው፡፡ በክልል ጤና ቢሮዎች ሥር ያሉ የበሽታ መከላከያና ቁጥጥር አደረጃጀቶች ይህንን እያስተባበሩ፣ ከኢንስቲትዩቱ የመረጃ ልውውጥና የቁሳቁስ ድጋፍ እንዲያገኙ እየተደረገ ነው፡፡ በኢንዱስትሪ ፓርኮች አካባቢ የተለያዩ ዜጎች በተለይ ቻይናዎች የሚሰበሰቡባቸው፣ በአንድ ጊዜ ደግሞ ብዙ ሺሕ ሠራተኞች የሚሠሩባቸው ስለሆኑ ቅድመ ጥንቃቄው እነሱንም ማዕከል ያደረገ ነው፡፡ ከዚህ ውጪ ችግሮች ቢከሰቱ እንኳን ሊመልስ የሚችል አደረጃጀት ለመፍጠር የጤና ተቋማትን ማደራጀት፣ ፅኑ ሕክምና የሚፈልጉ ግለሰቦች በቅዱስ ጴጥሮስና በየካ ኮተቤ የሚታከሙበትን የማደራጀት ሒደት ከምናደርጋቸው ዝግጅቶች መካከል ይገኙበታል፡፡ ለማኅበረሰቡ፣ ለጤና ባለሙያዎች፣ ለአየር መንገድ ሠራተኞች፣ ለፀጥታ ኃይሎች፣ ለሆቴል ባለሙያዎች፣ ለታክሲ ሾፌሮች ሥልጠና እየተሰጠ ነው፡፡ ይህ ዘርፈ ብዙ እንቅስቃሴ እንደ መሆኑ መጠን በአጭር ጊዜ ሁሉንም የምንጨርሰው ሳይሆን በሒደት የምናሟላው ነው፡፡ ሪፖርተር፡- የሙቀት ምርመራው የሚደረገው ከቻይና ለሚመጡ መንገደኞች ብቻ ነው? ወይስ ከሌሎች አገሮች የሚመጡትን ያጠቃልላል? ምክንያቱም ቫይረሱ ወደ 26 የሚጠጉ አገሮችን አዳርሷልና፡፡ ዶ/ር ኤባ፡- ሙቀት መለካትን በተመለከተ ከቻይና ብቻ መሆን የለበትም፣ መስፋት አለበት፡፡ አብዛኛው ወይም 99 በመቶ ችግሩ ያለው ቻይና ውስጥ ነው፡፡ በሌሎች አገሮች የሚታየው ከአንድ በመቶ በታች ነው፡፡ ነገር ግን የእኛ ሙቀት ልየታ ሁሉንም ያካትታል፡፡ ቻይናና ከቻይና ውጪ የመጡ መንገደኞችን ሁሉ የሚያካትት ነው፡፡  ሁለተኛው የሙቀት ልየታችን ሁሉንም መንገደኞች የሚያካትት ነው፡፡ የመጀመርያ፣ የመጨረሻና መሀል ላይ ያለው የሙቀት ልየታ ግን ትኩረት ሰጥቶ የሚሠራው ከቻይና የመጡ መንገደኞችና በሽታው ከተከሰተባቸው አገሮች የሚመጡት ላይ ነው፡፡  ሪፖርተር፡- በድንበሮች አካባቢ ያለው ቁጥጥርስ ምን ይመስላል?ዶ/ር ኤባ፡- የመጀመርያው ትኩረታችን ቦሌ ዓለም አቀፍ አውሮፕላን ማረፊያ ነው፡፡ ምክንያቱም መጀመርያ የተከሰተው በቻይና ነው፡፡ ከፍተኛ ፍሰትም የሚኖረው ከቻይና ነው፡፡ ቤጂንግ ያለ ሰው በአሥር ሰዓት ውስጥ ኢትዮጵያ ይደርሳል፡፡ ስለዚህ የመጀመርያ ሩጫችን የሚሆነው አውሮፕላን ማረፊያው ጋ ነው፡፡ ያንን ስናደርግ አካባቢዎችንም ታሳቢ አድርገናል፡፡ በአሁኑ ጊዜ ከ27 በላይ በሚሆኑ የየብስ ድንበሮች ላይ የሙቀት ልኬት እናካሂዳለን፡፡ የባቡር መስመራችን ከጂቡቲ ጋር ስለሚያገናኝ ድሬዳዋ ላይ የልየታ ሥራ እየተካሄደ ነው፡፡ የሙቀት ልየታው የአውሮፕላን ማረፊያዎችን ብቻ ታሳቢ ያደረገ ሳይሆን፣ የየብስ ኮሪደሮቻችንንም ታሳቢ ያደረገ ነው፡፡ ነገር ግን አጠቃላይ ፍሰቱን ካየን አሁን ከፍተኛ ፍሰት ያለው በአየር ትራንስፖርት ነው፡፡ሪፖርተር፡- አፍሪካ ውስጥ በኢንቨስትመንትና በሌሎች ሥራዎች አንድ ሚሊዮን የሚጠጉ ቻይናውያን ይኖራሉ፡፡ አሥር ሺሕ ያህል የቻይና ኩባንያዎችም አሉ፡፡ ከዚህ አንፃር ከቻይና የሚኖረው ፍሰት ከፍተኛ በመሆኑ፣ ከሌሎች የአፍሪካ አገሮች ጋር ምን ዓይነት ግንኙነት ፈጥራችሁ እየሠራችሁ ነው?ዶ/ር ኤባ፡- የመጀመርያ ሥራችን በቀጥታ ከቻይና የሚመጡና የጉዞ መዳረሻቸውን ኢትዮጵያ ያደረጉት ላይ ነው፡፡ የአኅጉራዊ ቅንጅቱ መኖርም አግባብ ነው፡፡ ይህን የሚያደርግ የአፍሪካ የበሽታዎች መከላከል ድርጅት (የአፍሪካ ሲዲሲ) ተቋቁሟል፡፡ በተለይ ምሥረታውን በተመለከተ ኢትዮጵያ ትልቅ ሚና ነበራት፡፡ መቀመጫውም እዚሁ አዲስ አበባ ነው፡፡ በተጨማሪም ከ15 በላይ የሚሆኑ የአፍሪካ አገሮች እንደ ኢትዮጵያ ኅብረተሰብ ጤና ኢንስቲትዩት በየአገራቸው አቋቁመዋል፡፡ ይህንን የሚያስተባብሩ አካላት ውይይት የምናደርግበት፣ መረጃ የምንለዋወጥበት አሠራር አለን፡፡ ማስተባበሩን የአፍሪካ ሲዲሲ የሚሠራው ሲሆን፣ እርስ በርሳችን የምንነጋገርበትና መረጃ የምንለዋወጥበት አግባብም አለን፡፡ ሪፖርተር፡- ኢትዮጵያ ከተለያዩ አገሮች የመጡ በርካታ ስደተኞችን ተቀብላ እያስተናገደች ነው፡፡ ከዚህ አንፃር በስደተኞች አካባቢ ያለውን ሁኔታ እንዴት ነው ያያችሁት?ዶ/ር ኤባ፡- ኢትዮጵያ ውስጥ ሁሉንም የመግቢያ በሮች መድረስ ይኖርብናል፡፡ ነገር ግን የትኛው ነው በጣም ትኩረት የሚፈልገው የሚለው መፈተሽ አለበት፡፡ ለምሳሌ አንደኛው ትኩረታችን ስደተኞች ላይ ነው፡፡ ባለፈው በነበረው ግምገማ በተቻለ መጠን እነሱንም ታሳቢ አድርገን አቅጣጫ ተቀምጧል፡፡ በተወሰነ መንገድ ስደተኞችን ማዕከል ያደረጉ ሥራዎችን ለመሥራትና ለማስፋት ሙከራ እየተደረገ ነው፡፡ ኮሮናን በተመለከተ ግን ትኩረታችን በየብስ የሚገቡ ኮሪደሮች፣ የአየር ማረፊያና የባቡር መስመሮች ናቸው፡፡ አሁን ግን ስደተኞች አካባቢ ያለውን ሒደት የምናይበት አቅጣጫ ተቀምጧል፡፡ ሪፖርተር፡- በሽታው ኢትዮጵያ ውስጥ ቢገባ አገሪቱ ምላሽ ለመስጠት ምን ያህል አቅም አላት? ድንገተኛ ወረርሽኝን ለመከላከል የሚያስችል መጠባበቂያ በጀት ይያዛል?ዶ/ር ኤባ፡- ወረርሽኝ በተለያዩ መንገዶች አገር ውስጥ ሊገባ ይችላል፡፡ ትልቁ ነገር አሁን እኛ የቅድመ መከላከል ሥራችን እንዲያተኩር የምንፈልገው አቅምን መገንባት ላይ ነው፡፡ ቢገባ ያንን ሊሸከም የሚችል አቅም ፈጥረናል ወይ ስንል፣ አሁን ባሉት የጤና ተቋማት አስገንብተን አገልግሎት ለመስጠት አንችልም፡፡ ባለሙያ ሌላውን በሽተኛ ለማየት ሲገባ የለበሰውን የልብስ ዓይነት ለብሶ መግባትም አይችልም፡፡ ስለዚህ ከላይ እስከ ታች ያለውን ታሳቢ ባደረገ መንገድ ነው ሥራዎችን ስንሠራ የነበረው፡፡ ሐኪሞች የመከላከያ አልባሳትንና ሌሎችንም ተጠቅመው ሕክምና የሚያደርጉበትን ሁኔታ እያመቻቸን ነው፡፡ ከሁሉም በላይ ግን መታሰብ የሚኖርበት ማኅበረሰባችን ውስጥ ከገባ በኋላ የመተላለፍ ሒደት ሳይጀምር፣ ወዲያው በሽታውን ማግኘት ላይ ነው፡፡ ምክንያቱም በተለያዩ ምክንያቶች የጤና ሥርዓታችን አውሮፓና አሜሪካ እንዳለው ዓይነት አይደለም፡፡ ደካማ ነው፡፡ ምንም እንኳን የተለያየ ለውጥ በየጊዜው እየመጣ ቢሆንም፣ የጤና ዘርፉ አሁንም ብዙ ችግሮች አሉበት፡፡ ይህንን ታሳቢ ባደረገ ቅድሚያ የምንሰጠው ማኅበረሰቡ ውስጥ ሳይተላለፍ፣ ወዲያው ቶሎ አውቀንና ለይተን የምናስቆምበትን መንገድ መፍጠር ላይ ነው፡፡ ይኼ የሚያሳየን ብዙ ነገር አለ ብዬ  አስባለሁ፡፡ ብዙ ጊዜ ወረርሽኝ ሲመጣ ነው የጤና ሥርዓታችንን የምናየው፡፡ ይህ ግን መሆን የለበትም፡፡ ወረርሽኝ በማንኛውም ጊዜ ይመጣል፡፡ ይኼ ችግር በእርግጠኝነት ነገ ይጠፋል፡፡ ይህ ማለት ግን ወረርሽኝ ሌላ ጊዜ አይመጣም ማለት አይደለም፡፡ ስለዚህ ምንጊዜም ወረርሽኝ ታሳቢ ተደርጎ መሠራት አለበት፡፡ የጤና ዘርፉን ማጠናከር ማለት በቀጥታ ለወረርሽኝ የሚያበቃውን ሁኔታ ማጠናከር፣ ያንን ሊሸከም የሚችል ብቃት መፍጠር ማለት ነው፡፡ ለጤና ዘርፉ የሚመደበውም በጀት እዚህ ላይ ታሳቢ መደረግ መቻል አለበት፡፡ ኢትዮጵያ ለአንድ ሰው የምታወጣው የጤና ወጪ በዓመት ወደ 23 ዶላር ነው፡፡ ይህ ከዓለም አቀፉ አማካይ ጋር ሊገናኝ አይቻልም፡፡ የአፍሪካን አማካይ እንኳን ብናየው የኢትዮጵያ በእጅጉ ዝቅ ያለ ነው፡፡ በዚህ ሁኔታ ችግሮችን ለመሸፈን ከባድ ነው፡፡ ስለዚህ በተቻለ መጠን ለጤና የምንመድበው በጀት ላይ ትኩረት ሊሰጠው ይገባል፡፡ ተገቢው በጀትም መመደብ አለበት፡፡ ይህ ሲሆን መሠረተ ልማቶችና አቅም ይገነባሉ፡፡ አደጋ በሚመጣበት ወቅት ለመመለስ የሚኖረውን ሩጫ ይቀንሳል፡፡ ለጤና በተለይ ለአደጋና ለቅድመ ዝግጅት የሚመደበው በጀት ዳግም መታየት አለበት፡፡ ድንገት ለሚከሰቱ ወረርሽኞች መንግሥት ምንጊዜም መጠባበቂያ በጀት አለው፡፡ መጠባበቂያ በጀቱን በምናቀርበው ዕቅድ መሠረት የሚመደብ ነው፡፡ ባለፈው ሳምንት ምክትል ጠቅላይ ሚኒስትሩ የመሩት አጠቃላይ ግምገማ ነበር፡፡ እዚያ ላይ የተላለፈው አቅጣጫ አስፈላጊውን ወጪ አድርጎ ችግሩን መመከት ይገባል የሚል ነው፡፡ ይህ ደግሞ በመንግሥት ብቻ የሚሸፈን ሳይሆን የልማት አጋሮችን ማሰተባበርንም ይጠይቃል፡፡ የተለያዩ ድርጅቶችን ማካተት ይኖርብናል፡፡ ምክንያቱም ጫናው በመንግሥት ብቻ የሚሸፈን አይደለም፡፡ ሪፖርተር፡- ግንዛቤ መፍጠሩ ላይ ምን ዓይነት አሠራሮችን እየተከተላችሁ ነው?ዶ/ር ኤባ፡- ችግሩ ቢከሰት በአፋጣኝ የእርምት ዕርምጃዎችን ለመውሰድና ለእኛም የማሳወቁን ሥራ ለማከናወን፣ የማኅበረሰቡን ንቃተ ህሊና ከፍ ማድረግና ስለበሽታው ግንዛቤ የሚጨበጥበትን ሥራ ማከናወን ያስፈልጋል፡፡ ይህንን ማድረግ የኢንስቲትዩቱ ሚና ብቻ አይደለም፡፡ በማዕከል ከእኛ ጋር የሥራ ግንኙነት ካላቸው ተቋማት ጋር አብረን የምንሠራው ነው፡፡ ለምሳሌ በአዲስ አበባ አብዛኞቹን የጤና ተቋማትን የሚያስተዳድረው የአዲስ አበባ ጤና ቢሮ ስለሆነ፣ ከቢሮው ጋር በጥምረት እየሠራን ነው፡፡ ወደ ታች ማውረድ ላይ ግን የተወሰኑ ክፍተቶች አሉ፡፡ ጊዜ የሚፈልጉ ሁኔታዎችም አሉ፡፡ አሁን ግን በተለያዩ አጋጣሚዎች ከሚዲያ አካላት ጋር የምንገናኝባቸው ሁኔታዎችን እየፈጠርን ነው፡፡ ቢያንስ በሳምንት አንድና ሁለት ጊዜ እየተገናኘን ከሚዲያ አካላቱ ለሚቀርቡልን ጥያቄዎች ምላሽ በመስጠት እየሠራን ነው፡፡ በየጊዜው በኢንስቲትትዩቱና በጤና ሚኒስቴር ድረ ገጾች የምንለቃቸው መረጃዎች አሉ፡፡ ሁለተኛው ግን ራሳችን ተነሳሽነቱን ወስደን ከተለያዩ ተቋማት ጋር የባለሙያዎች ውይይት ማድረግ፣ የማኅበረሰባችንን ንቃተ ህሊና ከፍ ለማድረግ የሚረዱ ውይይቶች ባለፈው ሰኞ (ጥር 2 ቀን 2012 ዓ.ም.) ተጀምረዋል፡፡ ከዚህም ባሻገር አብዛኛው ማኅበረሰባችን ምናልባት የሚዲያ ተደራሽነት ላይኖረው ይችላል፡፡ ስለዚህ እስከ ወረዳ የሚደርስ መዋቅር ስላለን በየጊዜው መረጃ እንሰጣለን፡፡ በተለይ ክልል ላይ ሥራውን የሚያከናውነው ክልሉ ነው፡፡ ስለዚህ በቅርቡ በነበረው ግምገማ የጤና ቢሮ ኃላፊዎች ብቻ ይህንን ሁኔታ ከሚመሩት፣ ከፍ ያለው የክልል አመራር እርከን እንዲመራው በቅርቡ በምክትል ጠቅላይ ሚኒስትሩ ፊርማ የሚወጣና የክልል ፕሬዚዳንቶች በክልላቸው ያለውን ግብረ ኃይል የሚመሩበትና የሚያስተባብሩበት፣ ወደ ታችም የሚወርዱበት አሠራር እየተዘጋጀ ነው፡፡ ‹ስፖቶች› እየዘጋጁና እየተለቀቁ ነው፡፡ ስለዚህ በተቻለ መጠን በተለያየ መንገድ ማኅበረሰቡን ተደራሽ ለማድረግ እየሞከርን ነው፡፡ ሪፖርተር፡- ባለፈው ጊዜ ኢቦላ ተባለ አሁን ደግሞ ኮሮና ቫይረስ እየተባለ ነው፡፡ ማንኛውንም ወረርሽኝ ለመከላከል የጤና ሥርዓቱ አቅም ምን ይመስላል?ዶ/ር ኤባ፡- የአሁኑ ሥራ ለዚሁ ተብሎ የተጀመረ አይደለም፡፡ እ.ኤ.አ. ከ2014 እስከ 2015 በአፍሪካ ኢቦላ ሲከሰት ማንቂያ ሆኖናል፡፡ በዓለም ላይ ወረርሽኝ ቢከሰት ምላሽ ሊሰጥ የሚችል አደረጃጀት አልነበረም፡፡ ሁሉም የየራሱን ነበር ሲሠራ የነበረው፡፡ እ.ኤ.አ. ከ2014 እስከ 15 ግን ኢቦላ ወደ 11,000 ሰው ሲጨርስና የኢኮኖሚ ተፅዕኖው ሲታይ፣ ከሁሉ በላይ ደግሞ እንደ አሜሪካና አውሮፓ አገሮች ሲገባ አቅም ያላቸውን አገሮች አስደነገጣቸው፡፡ አገሮች ብዙ ገንዘብ እያላቸው አፍሪካ ላይ ኢንቨስት ካላደረጉ በስተቀር፣ የሚከሰተው ችግር እነሱም ዘንድ እንደሚያንኳኳ ሲያውቁ ነው ሥርዓታቸውን ማጠናከር የጀመሩት፡፡ አገራችን ብዙ ችግሮች አሉባት፡፡ ደሃ ነች፣ የአቅም ውስንነት አለባት፣ ለጤና የሚመደበው ከጂዲፒው አምስት በመቶ ያህሉ ብቻ ነው፡፡ አቡጃ ላይ አንድ አገር የጂዲፒውን 15 በመቶ ለጤና መመደብ እንዳለበት ስምምነት ቢደረግም፣ የእኛ ግን አምስት በመቶ ነው፡፡ ወረርሽኞችን ለመከላከል ጥናትና ምርምር የሚደረግበት ላቦራቶሪ ያስፈልጋል፡፡ ኢንስቲትዩቱና ጤና ሚኒስቴር በቅንጅት ለአንድ ዓመት ተኩል ከዓለም ባንክ ጋር ሲያደርጉት የነበረው ድርድር ፍሬ አፍርቶ እ.ኤ.አ. በ2019 ማብቂያ የዓለም ባንክ ቦርድ 150 ሚሊዮን ዶላር አፅድቆልናል፡፡ የጤና ሚኒስትር ዴኤታ ሊያ ታደሰ (ዶ/ር) ከአፍሪካ ኅብረት ኮሚሽነር ጋር ይህንን ፊርማ የካቲት 5 ቀን 2012 ዓ.ም. ተፈራርመዋል፡፡ በዚህም ገንዘብ የሚከናወነው የመጀመርያው ሥራ በምሥራቅ አፍሪካ የልቀት ማዕከል የሚሆን፣ በአጠቃላይ ማንኛውም በሽታ ቢከሰት ኢቦላንም ጭምር ሊመረምርና ሊያስተዳድር የሚችል አቅም ያለው ላቦራቶሪ ከእነ ሙሉ ዕቃዎች በኢንስቲትዩቱ ቅጥር ግቢ ይገነባል፡፡ በየክልሉ 15 ተመሳሳይ ላቦራቶሪዎች ይሠራሉ፡፡ ሌላው ለወረርሽኝ ቅድመ ዝግጅት ሥራዎች ላይ አጋዥ የሚሆነውን ክፍል የማጠናከር ሥራ ይከናወናል፡፡ የማቆያ ማዕከል ዘላቂ በሆነ መንገድ እንዲኖር ለማድረግ የሚያስችል ሥራ ይካሄዳል፡፡ በአጭር ቀናት ውስጥ ወደ ሥራ ይገባል ተብሎ ይጠበቃል፡፡ ሪፖርተር፡- የት ነው የሚገነባው?ዶ/ር ኤባ፡- ግንባታው በኢንስቲትዩቱ ግቢ እስከ ስምንት ሺሕ ሜትር ካሬ ቦታ ላይ የሚያርፍ ይሆናል፡፡ የመተላለፍ ሒደታቸው ከፍተኛ የሆኑ በሽታ አምጪ ተህዋስያኖችን ሊይዝና ሊቆጣጠር የሚችል ላቦራቶሪ ነው፡፡ በአጠቃላይ የአምስት ዓመት ዕቅድ ነው፡፡ በተጠቀሰው ዓመት ሁሉም ነገር ይጠናቀቃል የሚል እምነት አለን፡፡ በሒደት ደግሞ መንግሥት ለጤና ዘርፉ የሚመድበው በጀት ያድጋል የሚል እምነት አለን፡፡ ሪፖርተር፡- ላቦራቶሪው መቋቋሙ አንድ ነገር ሆኖ፣ የሠለጠኑ ባለሙያዎችን ጉዳይ እንዴት ነው እያያችሁት ያለው?ዶ/ር ኤባ፡- የዚህ ድጋፍ ከሌላው ዓይነት ድጋፍ ለየት የሚያደርገው ሁሉን ነገር ሙሉ ማድረጉ ነው፡፡ ለዚህ በጀት ተይዟል፡፡ የሚፈለገው ነገር ከውስጥም ከውጭም ተገዝቶ ይቀርባል፡፡ የተሟላ ላቦራቶሪ ይሆናል፡፡ ሌላው የሰው ኃይል ነው፡፡ የሰው ኃይል ግንባታም አለው፡፡ ለምሳሌ ከፍተኛ ሥልጠና የሚፈልጉ፣ በኤክስፐርት ደረጃ ከፍተኛ ክህሎትን የሚፈልጉ ሥራዎች ሁሉ በፓኬጆቹ ውስጥ ተካተዋል፡፡ በተረፈ ውጤቱን ወደፊት እናየዋለን፡፡ ሪፖርተር፡- በኮሮና ቫይረስ ሞት እየተመዘገበ ቢሆንም ድነው የወጡም አሉ፡፡ የታመሙ ድነው ለመውጣት የሚያስችሏቸው መድኃኒቶች ለመጠባበቂያ ያህል አሉ? የአፍና የአፍንጫ መሸፈኛ (ማስክ) ተዘጋጅቷል ወይ?ዶ/ር ኤባ፡- ኮሮና የመተላለፊያ መንገዱ የኮሮና ዝርያ ከሆነው ሳርስ በላይ ነው፡፡ ያም ቢሆን የመግደል ምጣኔው እንደ ኢቦላ አይደለም፡፡ አንድ ሰው በኢቦላ ከተያዘ የሞት ዕድሉ ከ50 እስከ 60 በመቶ በላይ ነው፡፡ ሳርስ ወደ ዘጠኝ በመቶ ገደማ ነው፡፡ ኮሮናን ካየነው ግን ከሁለት እስከ ሦስት በመቶ ነው፡፡ ጥናቶች እንደሚያሳዩት ኮሮና 26 በመቶ ገደማ የፅኑ ሕሙማን (የአይሲዩ) ሕክምና ይፈልጋል፡፡ ከመድኃኒት አንፃር ግን ለዚህ ተብሎ የተዘጋጀ ፍቱን መድኃኒት የለውም፡፡ ነገር ግን ምልክቶቹን ማከም ይቻላል፡፡ ሁሉም ባይሆን አብዛኛው ሰው ከዚያ የመዳን ዕድል አለው፡፡ ለዚህም የመድኃኒት ክምችት አለን፡፡ በተለይ ትልቁ ሥራ መሠራት ያለበት መከላከሉ ላይ ነው፡፡ ሕክምናው በኋላ ላይ የሚመጣ ነው፡፡ የመከላከያ ቁሳቁሶችን በተመለከተ አስፈላጊ የሆኑ ቁሳቁሶችንም ለጤና ድርጅቶችና ለክልሎችም እየሰጠን ነው፡፡ በአሁኑ ጊዜ 450,000 ማስኮች አሉን፡፡ ይህንን ከፍ ለማድረግ የሚያስችሉ ሥራዎች እየተሠሩ ነው፡፡ ሪፖርተር፡- ከዓለም ጤና ድርጅት ጋር ያላችሁ ግንኙነት ምን ይመስላል?ዶ/ር ኤባ፡- የዓለም ጤና ድርጅት በየአገሩ ቅርንጫፍ ጽሕፈት ቤቶች አሉት፡፡ ኢትዮጵያም ውስጥ ብዙ ሠራተኞችን ያቀፈ ትልቅ ቅርንጫፍ ጽሕፈት ቤት አለው፡፡  እንዲህ ዓይነት ችግር ሲከሰት ከእኛ ጋር በጣም በቅርበት ነው የሚሠራው፡፡ ለኮሮና ብቻ ሳይሆን ለማንኛውም ወረርሽኝ ትኩረት ይሰጣል፡፡ እያንዳንዱን ሥራ በጋራና በቅንጅት እንሠራለን፡፡ የመረጃ ልውውጦችን፣ ቴክኒካዊ ድጋፎችን የምናገኝበት ሁኔታም አለ፡፡ ይኼም ብቻ ሳይሆን 196 አገሮች የፈረሙበት ‹ኢንተርናሽናል ሔልዝ ሬጉሌሽን› የሚባል አለ፡፡ ኢትዮጵያም አንዷ ፈራሚ አገር ናት፡፡ እያንዳንዱ አገር ችግር በሚያጋጥመው ወቅት በ24 ሰዓት ውስጥ ለዓለም ጤና ድርጀት ማሳወቅ ይኖርበታል፡፡ ያንን ታሳቢ ባደረገ መንገድ ሥራዎችን እየሠራን ነው፡፡ ለምሳሌ የላቦራቶሪ መመርመርያውን ኪት ለማግኘት የዓለም ጤና ድርጅት ከፍተኛውን ድጋፍ አድርጎልናል፡፡ ",,Amharic,ቆይታ,
https://www.ethiopianreporter.com/index.php/article/17936,‹‹ድሮም ዛሬም የገበሬው ጥያቄ የብሔር ብሔረሰብ ጉዳይ ሳይሆን የኢኮኖሚ ነው››,,http://www.ethiopianreporter.com/sites/default/files/2020-01/amharic-I_24.jpg,ብርሃኑ ፈቃደ,ደምስ ጫንያለው (ዶ/ር)፣ የኢኮኖሚ ባለሙያደምስ ጫንያለው (ዶ/ር) ከአዲስ አበባ ዩኒቨርሲቲ የቀድሞው የአለማያ እርሻ ኮሌጅ በግብርና ኢኮኖሚክስ በ1972 ዓ.ም. የመጀመርያ ዲግሪያቸውን ከያዙ በኋላ ወደ አሜሪካ በማቅናት በኦክላሆማ ግዛት ዩኒቨርሲቲ ሁለተኛ፣ በካሳስ ግዛት ዩኒቨርሲቲ ሦስተኛ ዲግሪያቸውን ሠርተዋል፡፡ ከ40 ዓመታት በላይ በውጭና በአገር ውስጥ በዘለቀው የምርምር፣ የማማከር፣ የአካዴሚክና የጽሑፍ ሥራቸው ዛሬም ህያው ሆኖ በየጊዜው ሐሳቦቻቸውንና ሙግቶቻቸውን እያረቀቡ ይገኛሉ፡፡ በርካታ የምርምር ሥራዎችን ከማዘጋጀት አልፈው ዳጎስ ያሉ መጻሕፍትን በኢኮኖሚ መስክ በተለይም በግብርናው ዘርፍ ላይ በማተኮር ለንባብ አብቅተዋል፡፡ ከሰሞኑም ‹‹ኢኮኖሚው ሦስቱ ፖለቲከኞችና ፖሊሲ›› የተሰኘ መጽሐፍ በአማርኛ ቋንቋ ለንባብ አብቅተዋል፡፡ የአገር ውስጥ ፖለቲከኞች፣ ከውጭ ኃይሎች ጋር በሚያደርጉት መመሳጠርና ተላላኪነት ሳቢያ የኢትዮጵያ ፖሊሲ አቅጣጫውን የሚስትበት አካሄድ እንደሚያሠጋቸው የሚገልጹት ደምስ (ዶ/ር)፣ ኢኮኖሚው ለፖለቲከኞች ፍላጎት መጫወቻ ከመሆኑ በቀር ለአገርና ለሕዝብ ጥቅም ሲባል ተገቢውን ትኩረት ማግኘት እንዳልቻለ ይሞግታሉ፡፡ የኢትዮጵያ ፖለቲከኞች በአገር ጉዳይ ላይ የማይደራደር አቋም በመያዝ ለሕዝብ የሚበጅ አገራዊ ፖሊሲ መከተል እስካልቻሉ ድረስ፣ የኢትዮጵያ መጪው ጊዜ አሥጊ እንደሚሆን ያምናሉ፡፡ ፍራቻቸውም ኢትዮጵያ የዴሞክራቲክ ኮንጎ ዕጣ ፈንታ እንዳይርስባት ስለመሆኑም ለሪፖርተር ገልጸዋል፡፡ በኢኮኖሚ ፖሊሲና በፖለቲከኞች ሚና ላይ የሚያጠነጥነውን መጽሐፍ መነሻ በማድረግ ብርሃኑ ፈቃደ ከደምስ (ዶ/ር) ጋር ያደረገው ቆይታ እንደሚከተለው ተጠናቅሯል፡፡   ሪፖርተር፡- በአዲሱ መጽሐፍዎ የፖሊሲ ጉዳይ ላይ አተኩረው መነሻዎንም ከመቶ ዓመታት በፊት ነጋድራስ ገብረ ሕይወት ባይከዳኝ ባሰፈሩት ቁም ነገር አዋዝተዋል፡፡ በእርስዎ ገለጻ ሦስቱ ፖለቲከኞች ማለትም ገዥና ተቃዋሚ የአገር ውስጥ ፖለቲከኞች፣ እንዲሁም የውጭ ኃይሎች በፖሊሲ ጉዳዮች ላይ ጣልቃ ገብ ናቸው፡፡ ከነጋድራስ ገብረ ሕይወት ባይከዳኝ ትረካ አኳያ ዛሬም ድረስ የውጭ ተፅዕኖ ውስጥ እንገኛለን የሚል ምልከታም አስቀምጠዋል፡፡ ከዚህ አኳያ ክርክርዎ ፖሊሲዎቻችንን እኛ አንቀርፅም፣ የእኛም አይደሉም ነው የሚለው?ደምስ (ዶ/ር)፡- የነጋድራስ መጽሐፍን ያነበበ ሰው ዛሬ ላይ ሆኖ ሲመለከተው መደነቁ አይቀርም፡፡ ነጋድራስ ከመቶ ዓመታት በፊት ሊነግረን የፈለገው ኢትዮጵያዊ ሆነን እንደ ኢትዮጵያዊ እናስብ፣ ተግተን በመሥራት ከውጭ ተፅዕኖ እንድንወጣ ነው፡፡ የውጭ ኃይሎች በግልጽ በተፅዕኗቸው ሥር እንደምንገኝ እየነገሩን ነው፡፡ እንዳይደርሱብን መከልከል አንችል ይሆናል፡፡ ነገር ግን በሥራና በጥረት አቅማችንን ስናደራጅ መከላከል እንችላለን፡፡ ለዚህ ደግሞ የራሳችን የሆነ የአሠራር ሥርዓት ወይም ፖሊሲ ሊኖረን ይገባል፡፡ ነጋድራስ ገብረ ሕይወት ከመቶ ዓመታት በፊት ሥጋት ሆኖበት የጻፈልን ችግር ዛሬም አለ፡፡ ከጥያቄው አኳይ ለመነጋገር፣ በንጉሡ ጊዜ ያየን እንደሆነ በትክክልም ጨዋታውን የተረዱ ኢትዮጵያውያን ነበሩ፡፡ ምርጫም አልነበራቸውም፡፡ በአስቸጋሪ ጦርነቶች ውስጥ ያለፈ መንግሥት እንደ መሆኑ መጠን፣ የጦር አጋዦች የነበሩ አገሮችን ፍላጎት የማስተናገድ ግዴታ ነበረበት፡፡ ንጉሡ ይህንን በማድረጋቸው የሚኮንናቸው ካለ ተገቢ አይመስለኝም፡፡ በዚያ ሁኔታ ውስጥ ኢትዮጵያውያንን አገራዊ ስሜት እንዲኖራቸው፣ ስለአገር ብለው እንዲሠሩ ያበረታቱ እንደነበር ከበርካታ ንባቦች ትረዳለህ፡፡ በፖሊሲም ሆነ በስትራቴጂ ረገድ የሚጻፉትን ነገሮች በአብዛኛው የውጭ ኃይሎች ቢያመጧቸውም፣ የአገር ውስጥ ኃይሉ ግን የአገርን ጥቅም ለማስከበር ብዙ አስተዋጽኦ አድርጓል፡፡ ከኢኮኖሚው አኳያ ዛሬ እንደ ኢትዮጵያ አየር መንገድን፣ እንደ ኢትዮ ቴሌኮም ያሉትን ግዙፍ ኩባንያዎች አሳልፈን ለመስጠት ነው የምንጣጣረው፡፡ በንጉሡ ጊዜ እነዚህ ተቋማት በፖሊሲና በስትራቴጂ አግባብ በውጮች ዕገዛ እንዲቋቋሙና ከመነሻውም በእነሱ እንዲመሩ ተደርገው ቀስ በቀስ ወደ ኢትዮጵያን እንዲዛወሩ፣ በኢትዮጵያውያን እንዲመሩ ሲያደርጉ ነበር፡፡ በወታደራዊው መስክም ብናይ፣ በተለይ አየር ኃይላችንን በምናይበት ጊዜ ስዊድኖችን ጠይቀው ባገኙት ድጋፍ ነው ጠንክሮ ወጥቶ በኢትዮጵያውያን ይበልጥ ውጤታማ መሆን የቻለው፡፡ በቴሌኮም መስክ ፈረንሣዮች አግዘውናል፡፡ የንጉሡ ጊዜ የፖሊሲ ትኩረት ከውጭ ወደ ውስጥ ነበር፡፡ ኃያላኑን አገሮች ሳይጋፉ ውስጥ ለውስጥ ግን የኢትዮጵያን ተቋማት በኢትዮጵያውያን እንዴት መመራት እንደሚችሉ ዝግጅት ሲደረግና ኋላም ኢትዮጵውያኑ እንዲረከቧቸው ሲመቻች ነበር፡፡ ይህ አካሄድ እስከ ደርግ ሥርዓት መምጣት ድረስ ቀጥሏል፡፡ የተማረው ኃይል ወደ መጨረሻው አካባቢ ማፈንገጥ ከመጀመሩ ቀደም ብሎ ኢትዮጵያዊ ስሜቱና ማንነቱ ላይ ጠንካራ አመለካከት ነበረው፡፡ ከደርግ መምጣት በኋላ በታየው የፖለቲካ ክፍፍል ውስጥ ውጭ አዳሪውና አገር ተመልካቹ እየተለዩ መጡ፡፡ ውጭ አደሩ የተማረ ኃይል የአገሪቱ ፖሊሲዎች በውጭ ኃይሎች እንዲቀረፁ ድጋፍ ከመስጠት አልፎ፣ መሣሪያ እየሆነ መጣ፡፡ ከደርግ ጋር በፖለቲካ ያደረበትን ቁርሾ የደርግን ሙከራ ሁሉ ከርዕዮተ ዓለም ጽንፈኝነት አኳያ እየቃኘ፣ በምዕራባውያን ጫና እንዲደረግበት ውጭ አደሩ መሣሪያቸው ሆኖ አገልግሏል፡፡ ይህ ሁኔታ ከምን ክስተት ጋር ተዛምዶ እንደነበር ለመመልከት፣ እ.ኤ.አ. በ1960ዎቹ የአፍሪካ አገሮች ከአውሮፓ ቅኝ ገዥዎች ነፃ በወጡ ጊዜ፣ አፍሪካ ምንም ቢደረግ የማያልፍለት አኅጉር ነው የሚል ሥነ ልቦናዊ ዘመቻ ይካሄድ ነበር፡፡ አፍሪካ የራሱን ፖለሲ በራሱ መቅረፅ እስካልቻለ ድረስ እውነትም አያልፍለትም፡፡ እስከ ዛሬም ድረስ በርካታ የአፍሪካ አገሮች ይህንን ማድረግ አልቻሉም፡፡ ኢትዮጵያ እስከተወሰነ ጊዜ ድረስ ዕድሉ ነበራት፡፡ አሁን ግን በውጭ ተፅዕኖ መረብ ውስጥ ገብታለች፡፡ ይህን እርግጥ ከ30 ዓመታት በፊት ጽፌው ታትሟል፡፡ ‹‹ኮሎኒያሊዝም ኢን አብሰንሺያ›› የሚል ርዕስ ያለው ጽሑፍ ነበር፡፡ መነሻዬ ሎርድ ሉጋርድ የተባለ እንግሊዛዊ ያነሳው ሐሳብ ነበር፡፡ ቅኝ የተገዙ አፍሪካውያንንም ሆኑ ሌሎችን አገሮች ለመያዝ እንደ ድሮው ጦር ማዝመትና አገሩን መቆጣጠር እንደማያስፈልግ፣ ይልቁንም የተማረውን ኃይል በመጠቀም በእጅ አዙር የኢኮኖሚና የሌላውንም ፖሊሲ እንደ እንግሊዝ ፍላጎትና ጥቅም እንዲቀርፅ ማድረግ ስለሚቻልበት መንገድ ጽፎ ነበር፡፡ በአጭሩ በአገራችን አሁን ያለው አካሄድ ይሄ ዓይነቱ ጥላ ያንዣበበት ነው፡፡ ፖሊሲዎቻችን በእኛ መንገድና በእኛ አመለካከት መቀረፅ አለባቸው፡፡ በአዲሱ መጽሐፌም እንደ ጠቀስኩት፣ የውጭ ኃይሎች ጣልቃ ገብነት በሰፊው ይታያል፡፡ አቶ ገብሩ አሥራት ስለአቶ መለስ በጻፉት ውስጥ የአሜሪካን ተፅዕኖ ለማሳየት ሞክረዋል፡፡ አቶ በረከት ስምኦን የጻፉትም ምን ያህል ከውጭ ኃይሎች ጋር ትግል እንደነበር፣ እጅ ላለመስጠት ይደረግ ስለነበረው ውጣ ውረድ እንመለከታለን፡፡ አሁን ይህ ኃይል የለም፡፡ በኢሕአዴግ ውስጥ ተመቷል፡፡ አሁን አገር በቀል እየተባለ ስለሚገለጸው ፖሊሲ ከሦስት አራት ዓመታት በፊት የተናገርነውና የጻፍኩበት ነው፡፡ አዲስ ነገር አይደለም፡፡ አርከበ ዕቁባይ (ዶ/ር) አገር በቀል በማለት በመጽሐፋቸው ስለዚሁ በዚያን ወቅት ጽፈው ነበር፡፡ በአሁኑ ወቅት በውጭ ኃይሎች ጫና ሳቢያ ችግር ላይ የወደቅን ይመስለኛል፡፡ ሪፖርተር፡- በፖሊሲ ረገድ የቀድሞዎቹ የኢሕአዴግ ኃይሎች ሲያራምዷቸው የነበሩ ፖሊሲዎችም ቢሆኑ ከእስያ የተቀዱ፣ አንዱ እግራቸው እስያ ሌላኛው ላቲን አሜሪካ እየተባሉ የሚተቹ ነበሩ፡፡ የልማት ፖሊሲዎቹ በእንዲህ ዓይነት መንገድ ስለተቀረፁ ውጤታማ ሊሆኑ አልቻሉም እየተባሉ ነው፡፡ አሁን አገር በቀል፣ ኢትዮጵያ ተኮር የሆነ ፖሊሲ ስለመውጣቱ እየተነገረን ነው፡፡ ከኃያላኑ ተፅዕኖ አኳያስ ስለፖሊሲ ነፃነትና ስለፖሊሲ አገር በቀልነት እንዴት ደረትን ነፍቶ መናገር ይቻላል? ደምስ (ዶ/ር)፡- እዚህ ላይ ነው መጽሐፌ ትኩረት እንድናደርግ የሚያመላክተው፡፡ ዓውዶችን ግን መለየት አለብን፡፡ ፖለቲካዊ፣ ኢኮኖሚያዊ፣ ማኅበራዊ፣ ሃይማኖታዊ፣ ወዘተ. ጉዳዮችን በየፊናቸው ልንቃኛቸው ይገባል፡፡ ችግራችን ዕሳቤ፣ ፍልስፍና፣ ርዕዮተ ዓለም፣ ንድፈ ሐሳብ፣ ወዘተ. አይደለም፡፡ ልማታዊ መንግሥትነት የነበረና የቆየ ሐሳብ ነው፡፡ ሊበራሊዝም ላይ ብዙ ተብሏል፣ ተጽፏል፡፡ ሁሉ ነገር ፖለቲካዊ ቅኝት ውስጥ መውደቁ ነው ችግር እየሆነ የመጣው፡፡ ኢኮኖሚውና ዕሳቤዎቹ የፖለቲከኞች መጫወቻ ስለሆኑ ነው ችግር የተፈጠረው፡፡ ለኢኮኖሚያዊና ለማኅበራዊ ልማት መምጣት፣ መጀመርያ በርዕዮተ ዓለም ካልታጠርክ የሚልህ አካል ካለ ዕርባና ቢስ ነው፡፡ የአሁኖቹም ሆኑ የበፊቶቹ ኢሕአዴጎች ራሳቸው የጻፉትን ነገር አያውቁትም፡፡ ፖሊሲና ስትራቴጂ ከእስያ ወይም ከሌላ ቦታ መምጣቱ ቁምነገር አይደለም፡፡ አብዮታዊ ዴሞክራሲ ነው ስለተባለም አይደለም ውጤታማ የሚሆነው፡፡ ለመሆኑ ምንድነው? ለምንስ ይህንን ገለጻ መጠቀም ፈለጉ? አልገባኝም፡፡ ይህንን ወደ ጎን እንተወውና ፖሊሲዎቹና ስትራቴጂዎቹን እንያቸው፡፡ አብዮታዊ ዴሞክራሲ የሚለውን መጽሐፍ ሲያወጡ በውስጡ ያለው ቁምነገርና በየአምስት ዓመቱ የወጡት የኢኮኖሚ ዕቅዶች፣ ማሻሻያ የተደረገባቸው ስትራቴጂዎችና ሌሎችም ሰነዶች ውስጥ የተመለከቱት ሐሳቦች ተለቅመው ሲወጡ መታየት ያለበት ክፍተታቸውና አዳዲስ ጉዳዮች ምንድን ናቸው የሚሉት ናቸው እንጂ፣ ስያሜና መጠሪያቸው መሆን የለበትም፡፡ አገር በቀል የተባለውን የኢኮኖሚ ሪፎርም ሰነድ ከጠቅላይ ሚኒስትር ዓብይ (ዶ/ር) መጽሐፍ ለይቼ ማየት እፈልጋለሁ፡፡ ሁለቱን ለይቶ ማየት ያስፈልጋል፡፡ አገር በቀል የኢኮኖሚ ሪፎርም የተባለው ሰነድ ምንም አዲስ ነገር እንደሌለው መከራከር እችላለሁ፡፡ አዲስ ሊባል የሚችለው ምናልባት በዝርዝር ተብቶ ሲቀርብ ሊሆን ይችላል፡፡ ስህተት ያለው የሚመስለኝ በጠቅላይ ሚኒስትሩ ዙሪያም ሆነ በሌሎች መሥሪያ ቤቶች ውስጥ የተሰገሰጉት ወጣት ልጆች፣ ሲመስለኝ አብዮታዊ ዴሞክራሲን ማየት አልፈለጉም፡፡ ይህ በመሆኑም ይመስለኛል የነበረውን መልሰው የሚደግሙት፡፡ ማንበብ ቢችሉ ጥሩ ነበር፡፡ ስያሜው አይደለም ችግሬ፡፡ እኔ ስጽፍ አገራዊ ወይም ‹‹ኢንዲጂኒየስ›› እያልኩ ነው፡፡ በተለይ በግብርና መስክ መሠረት የሆነኝ የኢሕአዴግ የግብርና ልማትና ፖሊሲ መርሆዎች በሚለው ሰነድ ውስጥ፣ ‹‹እግር በመሬት›› ወይም ‹‹ፉት ኦን ዘ ግራውንድ›› የሚለው መርህ ነው፡፡ በሰው ጉልበትና በመሬት ሀብት ላይ ያተኮረ ልማት፣ የተቀናጀ ግብርና መከተል፣ አገሪቱ በሥነ ምኅዳር ሀብቷ የታወቀች በመሆኗ እንዲህ ያሉ የግብርና ሥራዎች ላይ ማተኮር እደሚገባ ይህ ሰነድ ያስቀምጣል፡፡ በአጭሩ በአገር ሀብትና በአገር ተጨባጭ ሁኔታ ላይ የሚንተራስ ይዘት ነበረው፡፡ ይሁን እንጂ አገራዊ ፖሊሲና ስትራቴጂ መነሻው ተጨባጭ ነገር ሳይሆን አስተሳሰብ ነው፡፡ ለምሳሌ በፖሊሲ ረገድ በ21 ክፍሎች ከፋፍዬ ካስቀመጥኳቸው የመንግሥት ፖሊሲ አቅጣጫዎች መካከል ለአገራዊ ባለሀብት የተሰጠውን ትኩረት እንይ፡፡ ትልቅ ችግር ያለው እዚህ ላይ ነው፡፡ በአሁኑ ወቅት አብዛኛው የመንግሥት ቢሮ ለውጭ ባለሀብት አገልግሎት ለመስጠት ታስቦ የተቋቋመ እስኪመስል ድረስ፣ ትኩረቱ የውጭው ላይ ብቻ እየሆነ ነው፡፡ በእኔ ሥሌት ግን 78 በመቶ የግብር ገቢ ከግብርናው መስክ የሚሰበሰብ ነው፡፡ በመጽሐፌ ጠቅሻለሁ፡፡ የግብርናው አስተዋጽኦ አምስት በመቶ ብቻ ነው የሚሉ አሉ፡፡ ይህ ግን ከየት የመጣ አባባል እንደሆነ አይገባኝም፡፡ መሬቱ፣ ፋይናንሱ፣ ሌላው ሌላው ሁሉ እያደጉ ላሉ ንግድ ተኮር ገበሬዎች ሳይሆን፣ ለውጭው ባለሀብቶች ነው የሚዘጋጀው፡፡ እነዚህ ናቸው መደገፍ የነበረባቸው፡፡ አስተሳሰቡ ይህ ነው፡፡ ማን ነው መጀመርያ መገንባትና መነሳት የሚያስፈልገው የሚለውን አናስብም፡፡ የኢንዱስትሪ ፓርክ መገንባት ቅድሚያ የሚሰጠው ሥራ መሆን የለበትም፡፡ ደግሞም ገንዘቡ እስካለ ድረስ እንዲህ ያለው ግንባታ በማንኛውም ጊዜ መካሄድ ስለሚችል ያለ ጊዜው እሱ ላይ ሀብት ከማባከን ይልቅ፣ የአገር ውስጥ ባለሀብቶችና አምራቾች እንደ አካባቢያቸው ተጨባጭ ሁኔታ ምርታማ እንዲሆኑ ማድረግ ይበጃል፡፡ ምርታማ ለመሆን ማምረቻ ሼድ መገንባት ግዴታ አይደለም፡፡ ኢንዱስትሪ ፓርኮች በደርግ ጊዜም ሲገነቡ ነበር፡፡ ኮሎኔል መንግሥቱ ኃይለ ማርያም በመጽሐፋቸው ስለዚህ ሥራ አስፍረዋል፡፡ ችግሩ በደርግ ጊዜ የተሠራውንም መሥራት አለመቻላችን ነው፡፡ በደርግ ጊዜ ትራክተር ማምረት ተጀምሮ ነበር፡፡ ኬሚካል የሚረጩ አነስተኛ አውሮፕላኖችን በመሥራት ለውጭ ገበያ ለማቅረብ ተሞክሮ ነበር፡፡ ሁሉ ነገር ፖለቲካዊ ይዘት ስለሚሰጠው እንጂ፣ የተሠራውንና በሰነድ ያለውን የሚያነብ የለም፡፡ ይልቅ እዚህ ሲሠራና ሲያሠራ የነበረውን በመተው ለውጭው እንግዳ ነው ሽር ጉድ የሚባለው፡፡ ፖለቲካው የራሳቸው ጉዳይ ነው፡፡ ማንም ቢሆን ግን አገራዊ ዕይታ ሊኖረው ግድ ይለዋል፡፡ ሪፖርተር፡- ፖሊሲ ሲቀረፅ እንደ እርስዎ ያሉ ባለሙያዎች ግብዓት እንድትሰጡ ትጠየቁ ይሆናል፡፡ ለመሆኑ ኢትዮጵያ ፖሊሲ በምትቀርፅበት ጊዜ ከመሠረታዊ ችግሮቿ በመነሳት ነው? ችግሮቿን በሚገባ ትፈትሻለች? ምሁራኑስ ችግራችን ይህ ነው የሚል ሐሳብ ያንሸራሽራሉ?ደምስ (ዶ/ር)፡- በአጭሩ ፖሊሲ በመቅረፅና በመጻፍ አገር አታድግም፡፡ አዳዲስ ፖሊሲዎች ከመቅረፅ በፊት ያሉትን ችግሮች ማየት ተገቢ ነው፡፡ ለምሳሌ በግብርና ላይ ከዚህ ቀደም የገጠር ልማት ስትራቴጂ ስልቶች የተሰኘ ሰነድ አለ፡፡ የቀድሞው ጠቅላይ ሚኒስትር መለስ ዜናዊ እንደጻፉት ይነገራል፡፡ እሳቸው ከየትም አላመጡትም፡፡ አንብበው ካገኙት ተነስተው አገራዊ ዕይታ ሊሰጡት ሞክረዋል፡፡ እንደሰው አመለካከት መለስ ሊወገዙ ይችላሉ፡፡ ስለፖሊሲ ስንነጋገር ግን ያንን ሰነድ ማገላበጥ ያስፈልጋል፡፡ ፖሊሲውን ለማስፈጸም የወጡ አዋጆችና ደንቦችን እንደ ሙያተኛ ማየቱ ተገቢ ነው፡፡ እኔ መለስን ሳይሆን ሥራውን ነው የማየው፡፡ ለምሳሌ አርብቶ አደሩ ከብቶቹን ይዞ የሚዞረው ለምንድነው የሚል መነሻ ቢኖርህ፣ ውኃና ግጦሽ ፍለጋ እንደሆነ ታጠናና የውኃ ልማቱን በዚህ ደረጃ ምላሽ እንዲሰጥ የማድረግ አካሄድ መከተል፣ ችግሮችን በፖሊሲ የመፍታት አካሄድ ነው፡፡ ትግበራ ግን መሠረታዊ ችግር ነው፡፡ የውኃ ልማት በየአካባቢው አርብቶ አደሩን ተጠቃሚ ለማድረግ እየተባለ ይጀመራል፡፡ ነገር ግን በመንገድ ላይ ይቀራል፡፡ ችግራችን መጻፍና ችግርን ማየት አይደለም፡፡ ትግበራ ነው፡፡ በመጽሐፍ ደረጃ አብዛኞቹ ፖሊሲዎቻችን ጥሩ ዕይታ አላቸው፡፡ ሪፖርተር፡- ፖሊሲዎቹ ችግራችንን በአግባቡ ተገንዝበው ይወጣሉ ወይ የሚለውስ?ደምስ (ዶ/ር)፡- አንድ ነገር መገንዘብ ያለብን ፖሊሲዎች ከተለዋዋጭ ሁኔታዎች አኳያ የሚታዩ መሆን እንዳለባቸው ነው፡፡ አገራዊም ዓለም አቀፋዊም ሁኔታዎችን እየተከታተሉ መገምገምና ማስተካከል የግድ ይሆናል፡፡ ይህም ይባል እንጂ ፖሊሲዎች በሚወጡበት ወቅት ችግሮችን በሚገባ ይመለከታሉ፡፡ ነገር ግን በተንዳሆ፣ በቆጋ አካባቢና በሌሎችም ትልልቅ ፕሮጀክቶች በፖሊሲ ታግዘው ተጀምረው ነበር፡፡ ብዙዎቹ ፕሮጀክቶች ከፖሊሲው አቅጣጫ ውጪ ሆነዋል፡፡ ሰፋፊ ለምግብ ሰብሎች ልማት የታሰቡ መሬቶች የጫት እርሻ ለመሆን ተገደዋል፡፡ ፖሊሲዎቻችን እንደ አወጣጣቸው አይተገበሩም፡፡ ፖሊሲዎች ከተቋማትና ከትግበራ አቅም አኳያ ተነጣጥለው አይታዩም፡፡ ችግሩ አንዳንዶቹ የውጭ ለጋሾችን ለማስደሰት ሲባል ጭምር የሚወጡ መሆናቸው ነው፡፡ ይህ ‹‹ቴሌ ፖሊሲ›› የሚባለውን ሐሳብ ያስታውሰኛል፡፡ የውጭ አጋሮች ድጋፍ ሲሰጡህ ቅድመ ሁኔታዎችን አብረው በማስቀመጥ ነው፡፡ በዚህ አግባብ የሚጻፈው ፖሊሲ ሁሉ ግን አይተገበርም፡፡ በውስጥ በኩል የማይታወቅ ሌላ ፖሊሲ ነው ወደ ተግባር የሚመጣው፡፡ ይኼ ዓለም አቀፍ መልክ ያለው ነው፡፡ አገሮች የተስማማንበት ፖሊሲ ይህ አይደለም እያሉ በአደባባይ ሲሞግቱ የምንሰማው ለዚህ ነው፡፡ እነሱን ለማስደሰት የሚወጣው ፖሊሲ መድረሻው አይታወቅም፡፡   ሪፖርተር፡- በመጽሐፍዎ በፖለቲከኞች ላይ ቆንጠጥ ያለ ትችትና ወቀሳ አቅርበዋል፡፡ ገዥው ፓርቲ፣ ተቃዋሚዎች ወይም የውጭ ፖለቲከኞች ኢኮኖሚውን ባሻቸው መንገድ ሲጠመዝዙትና ኦኮኖሚያዊ ፖሊሲዎችንም ለዓላማቸው ሲያንሻፍፉ ይታያሉ ብለዋል፡፡ ፖለቲከኞችና ኢኮኖሚስቶች በኢኮኖሚ ጉዳይ ላይ የት ጋ ነው የሚገናኙትና የሚለያዩት? ደምስ (ዶ/ር)፡- ይህንን በትነን ማየት አለብን፡፡ በመጽሐፌ ፖለቲከኞችን በሦስት እከፍላቸዋለሁ፡፡ ሁለቱ በመጽሐፉ ሽፋን የተቀመጡት የአገር ውስጥ ፖለቲከኞች ናቸው፡፡ ፖለተከኛ ሲባል በየመንደሩ ሻይ ቡና ላይ የሚተርከውን ሳይሆን፣ በፖለቲካ ቡድን ውስጥ ተደራጅተው ወይም ሥልጣን የያዙ ወይም ሥልጣን ለመያዝ የሚሠሩ ፖለቲከኞች ናቸው፡፡ ሦስተኛው ፖለቲከኛ ከውጭ የሚመጣው ኃይል ነው፡፡ እነዚህን ሦስት አካላት ከኢኮኖሚ ዕይታቸው አንፃር ስንመለከት ኢኮኖሚያዊ ሁኔታዎችን ሳይረዱ ሳይሆን፣ ተረድተውም ጭምር ነው ችግር የሚፈጥሩት፡፡ የውጪዎቹ በተለይ ዋና ተልዕኳቸው በፖለቲካ መሣሪያነት ኢኮኖሚያዊ ጥቅማቸውን ማስከበር ነው፡፡ ሌላ ፍላጎት የላቸውም፡፡ የውጪዎቹ ስለኢትዮጵያ ኢኮኖሚ መሠረትና ከኢትዮጵያ ምን እንደሚፈልጉ ያወቁት ዛሬ አይደለም፡፡ ነጋድራስ ገብረ ሕይወት ባይከዳኝ በጻፈበት ጊዜም አይደለም፡፡ ከዚያም በፊት የነበረና የኖረ ፍላጎት አላቸው፡፡ የውጭ አካላት ለምን ወደ እኛ እንደሚመጡ በግልጽ የታወቀ ነው፡፡ ያለህን ሀብት ለመውሰድና የሸቀጣቸው ማራገፊያ እንድንሆን ማድረግ እንደሚፈልጉ ነጋድረስ ገብረ ሕይወት ያኔ ጽፎ ነበር፡፡ ከማዕድን ቀርቶ ከእያንዳንዷ ደቡብ ውስጥ ካለች ዛፍ ከቅርፊቷ ስንት ሚሊዮን ብር ማግኘት እንደሚቻል ያውቃሉ፡፡ ዝም ብዬ ሳይሆን የደን ባለሙያዎች የሚነግሩኝን ነው የምጠቅሰው፡፡ በውኃው ሀብት መስክ ምን ማልማት እንደምንችል ያውቃሉ፡፡ ለምን እንደሚሞግቱንም የታወቀ ነው፡፡ በባህር ዳር የንጉሡ ቤተ መንግሥት ውስጥ የት ቦታ ምን ዓይነት ልማት እንደሚካሄድ የሚያመላክት ካርታ ተሰቅሎ ይታያል፡፡ ንጉሡ የጂኦ ተርማል ኃይል ሳይቀር የመገንባት ዕቅድ ነበራቸው፡፡ ስለዚህ የውጭ ኃይሎች ኢኮኖሚያችንን አላምጠው ያውቁታል፡፡ የቀድሞዎቹ ኢትዮጵያውያን ለአገር ልማት የሚያስቡ ሙያተኞችና ልሂቃን ነበሩ፡፡ የዘንድሮ ፖለቲከኞች ግን ችግር አለባቸው፡፡ ብዥታ ውስጥ የወደቀ ብዙ ነው፡፡ ተማርኩ የሚለውና በዳያስፖራ ስም የሚመጣው አካል ችግር አለበት፡፡ በየመሥሪያ ቤቱ ተሰግስጎ በማያውቀው ኢኮኖሚ ውስጥ ችግር እየፈጠረ ነው፡፡ አብዛኞቹ የግብርናውን ዘርፍ አልተረዱትም፡፡ የምናቀርበውን ሐሳብ ላይ ላዩን ይወስዳሉ ግን አያዘልቁትም፡፡ ግብርና ቢራ ፋብሪካ እንደ መክፈት፣ ጭማቂ ማምረቻ እንደ መገንባት ወይም ደግሞ የቆዳ ቦርሳ ፋብሪካ እንደ መሥራት ቀላል አይደለም፡፡ ክትትልና ያልተቋረጠ ፅናት ይፈልጋል፡፡ የግብርና ኢኮኖሚውን የተረዳው የለም፡፡ ፖለቲከኞች እንዲረዱ የምፈልገው ጉዳይ አለ፡፡ የኢትዮጵያ ኢኮኖሚ በእግሩ ቆሞና አድጎ ለኢንዱስትሪውና ለአገልግሎት ዘርፉ ሊተርፍ የሚችለው ግብርናው ላይ ከተሠራ ብቻ ነው፡፡ አስናቀ ፍቅሬ (ዶ/ር) የተባሉ ባለሙያ ስለግብርና በጻፉት መጽሐፍ፣ ግብርና በመሬት ስፋትና ጥበት ሳይወሰን ውጤታማ መሆን ስለሚቻልበት አሠራር ይተርካሉ፡፡ ደቡብ ኮሪያዎች ከራሳቸው አልፈው ሌላውንም በአትክትልና ፍራፍሬ የሚመግቡት ግማሽ ሔክታር አርሰው ሳይሆን፣ አሥር ካሬ ሜትር ቦታ አልምተው ነው፡፡ ማሰብ ነው የሚጠበቅብን፡፡ ፖለቲከኞቻችን ብዙ ያልተረዱት ነገር አለ፡፡ እነሱ የሚያነቡትና የሚያወሩት ስለብሔር ብሔረሰብ፣ ስታሊን ስለጻፈው ጉዳይ ወይም ሌላው ምዕራባዊ ስለሚያቀነቅነው አመለካከት ነው፡፡ የኢትዮጵያ ሕዝብ ጥያቄ ግን የብሔርና ብሔረሰብ ጉዳይ አይደለም፡፡ ከመነሻውም ይህ ችግር አልነበረም፡፡ ጥያቄው የኢኮኖሚ ጉዳይ ነበር፡፡ ጥያቄው ከመሬት ጋር የተያያዘ ነበር፡፡ ድሮም ዛሬም የገበሬው ጥያቄ የብሔር ብሔረሰብ ጉዳይ አይደለም፡፡ ጥያቄው ኢኮኖሚያዊ ነው፡፡ የዘንድሮ ፖለቲከኞች ግን አውቀውም ሆነ ሳያውቁ ጊዜያቸውን በማይገባቸው ጉዳይ ውስጥ እያባከነኑ ነው፡፡ ሪፖርተር፡- በሐሳብ፣ በምርምራቸውና በደረሱባቸው ሳይንሳዊ ውጤቶች የሚጠቀሱ በርካታ  ምሁራንና ባለሙያዎች በየመስኩ አሉ፡፡ ፖለቲከኞች ነገሩን ከማበለሻሸታቸው በፊት እንዴት ተፅዕኖ መፍጠር አቃታቸው? ደምስ (ዶ/ር)፡- ሲጀመር ምሁር የምትለውን አገላለጽ አልቀበለውም፡፡ ከፍተኛ ትምህርት አካባቢ ያለፉትን ለመግለጽ ከሆነም የተሳሳተ ነው፡፡ በዚህ ረገድ የሚሰለፉት አካላት እንዲያውም አገሪቱ ለደረሰባት ድቀት ተጠያቂዎች ናቸው፡፡ የተማሩ የሚባሉት ሰዎች የሚጽፏቸውን አነባለሁ፡፡ ሙግቶቻቸውን እሰማለሁ፡፡ እንዲሁ መጧጧዝ ነው፡፡ ዋናውን ጉዳይ ረስተውታል፡፡ የተማሩት አካላት ወይም ልሂቃን ተብዬዎቹ ራሳቸውን አይደሉም፡፡ ልሂቃንና ባለሙያዎች በፖለቲከኞች ላይ ተፅዕኖ ለመፍጠር መጀመርያ መግባባትና መነጋገር ሲችሉ ነው የሚመጣ ነው፡፡ አሁን እኮ አገራዊ ዕይታ ይዞ የሚነሳ እየጠፋ ነው፡፡ ከመጻፍና ከውጭ በመጣ ኃይል በሚያገኘው ዳረጎት የሚቀዝፍ ነው የሞላው፡፡ እኔ ውጭ ነው የተማርኩት፡፡ ለአሜሪካ ሕዝብ ከበሬታ አለኝ፡፡ የአሜሪካ ሕዝብና ካፒታሊዝም ግን የተለያዩ ናቸው፡፡ ካፒታሊዝማቸው ለራሱ ሲል ሁሉንም ነገር ጨምድዶ የመያዝ አባዜ አለበት፡፡ እንኳንና የታዳጊ አገሮችን ፖለቲከኞችና ልሂቃን የራሱን አገር አዋቂዎች አንቆ ይዞ እንደሚይዝ፣ ታዋቂው ልሂቅ ጆሴፍ ስቲግሊዝ ጽፈውታል፡፡ የአሜሪካ ምሁር በለው ልሂቅ በጥቂት ሀብታሞችና ባለሥልጣናት ተጨምድዶ የተያዘ ነው፡፡ የእኛ አገር ልሂቅማ እንዳሻህ በጥቂት ዶላሮች ታሽከረክረዋለህ እኮ፡፡ በአሁኑ ወቅት የአገር ውስጥ ፖለቲከኞች የውጭ ኃይል ከጀርባቸው ስላለ እንጂ፣ በራሳቸው ኃይል ቆመዋል ለማለት ይቸግረኛል፡፡ እኔ የኢኮኖሚ ባለሙያ ነኝ፡፡ መላምቶችንና ትንበያዎችን አስቀምጣለሁ፡፡ ሳስተምር የማይጠይቅና የማይጠራጠር ተማሪ ተመራማሪ እንዳልሆነ እነግረዋለሁ፡፡ ፖለቲከኞቻችን በራሳቸው ገቢና ዕውቀት ቆመው ይሄዳሉ ብዬ አላምንም፡፡ በራሳቸው እስካልቆሙ ድረስ ተነጋግረው ሊግባቡ አይችሉም፡፡ የውጭ ቀራጮቻቸውም ተነጋግረው እንዲግባቡ ስለማይፈልጉ፣ አገራዊ ዕይታ እንዲኖራቸው ስለማይሹ የእኛ ፖለቲከኞች በየት በኩል ይነጋገሩ? ቪንሴንት ቶምሰን የተባለ ናይጄሪያዊ እ.ኤ.አ. በ1970ዎቹ ሲጽፍ አንድ ነገር አስቀምጦ ነበር፡፡ በርካታ አገሮች ከቅኝ ግዛት መውጣት ሲጀምሩ እነ ንክሩማ ከኮሎኒያሊዝም ወደ ኒዮ ኮሎኒያሊዝም ተሸጋገርን ብለው ይከራከሩ ነበር፡፡ ይህ ጸሐፊ ግን አንድ ሐሳብ ነበረው፡፡ ኮሎኒያሊስቶች አድብተው እየሠሩ ነው፡፡ የለቀቁትን አገር መልሰው ይይዙታል፡፡ መልሰው የሚይዙትም በ‹‹ማይክሮ ናሽናሊዝም›› ወይም በንዑስ ብሔርተኝነት አካሄድ ነው ብሎ ይከራከር ነበር፡፡ አሁንም እኛ እየሆነ ያለው አዲስ ነገር አይደለም፡፡ ከቅኝ ግዛት አፍሪካ እንደተላቀቀች ነው ይህን ሴራ ነጮቹ ያዘጋጁት፡፡ በዚህ አስተሳሰብ የተቀረፀ ምሁር ነው እንግዲህ ከውጭ እየመጣ ያለው፡፡ በየሥርቻው ተወሽቆ አገር እንደማያልፍለት እንጂ፣ እንዴት መሥራት እንደሚገባ አይናገርም፡፡ ዳያስፖራው ካፒታሊዝም የሚጠቀምበት መሣሪያ እየሆነ ነው፡፡ በዳያስፖራ ስም የሚመጣው በሽታ ይዞ ከሆነ ሳይመጣ ቢቀር ይሻለናል፡፡ ዳያስፖራውን በሦስት ከፍዬ ነው የማስቀምጠው፡፡ አንደኛው ኢንቨስተር የሚባለው ነው፡፡ ሌላኛው በከፍተኛ ተቋማትና ሌሎችም የምርምር መስኮች ሙያዊ ድጋፍና ግልጋሎት ለመስጠት የሚመጣው ነው፡፡ ሦስተኛው ግን በዳያስፖራ ስም በሁለትዮሽና በባለ ብዙ የትብብር ስምምነቶች ሰበብ እየመጣ በየመሥሪያ ቤቱ ድጋፍ ለመስጠት በሚል የተሰገሰገው ነው፡፡ ፖሊሲ ላይ አማክራለሁ ይላል፡፡ የማያውቀውን ሲሠራ ታየዋለህ፡፡ ሰንጥቆና ጨፍልቆ ሲጥል የምታየው ነገር ያሳምምሃል፡፡ ከሚመጡት ውስጥ ጥሩ ጥሩዎቹን ለይተን ማውጣት አለብን፡፡ ተልዕኮ ተሰጥቶት የውጭ ኃይሎች መሣሪያ ሆኖ የሚመጣውን መጠንቀቅ አለብን፡፡ በእነዚህ ምክንያቶች ተቋሞቻችን እንዲፈርሱ እየተደረገ ነው፡፡ ባለሥልጣናት መጠንቀቅ አለባቸው፡፡ ይህም ሲባል ግን ለአገር የሚበጁ ኢትዮጵያውያን አሉ፡፡  ሪፖርተር፡- በዚህ አካሄድ ታዲያ የት ነው የሚደረሰው?ደምስ (ዶ/ር)፡- የትም አንደርስም፡፡ ፖለቲከኞች መዘናጋት የለባቸውም፡፡ ይኼ አካሄዳችን እውነተኛውን ችግራችንን እንዳናይ በማድረግ ነገ ገንፍሎ በሚወጣ ጥያቄና ብሶት ሳቢያ፣ አሁን እየተገነባ ያለውም ነገር መልሶ እንዳይጠፋ ነው የምሠጋው፡፡ ካልተጠነቅቅ መድረሻችን ወደዚያ ስለሚሆን ነው የምፈራው፡፡ ገዥውም ተቃዋሚ ፖለቲከኞችም የሚሠሩት ምን እንደሆነ ሁሉም ያውቃል፡፡ እንኳንና ዛሬ በፊትም መሸወድ ከባድ ነበር፡፡ ፖለቲከኞች ሊገባቸው ይገባል፡፡ መንቃት አለባቸው፡፡ ስለዴሞክራሲ በየቦታው መደስኮርና ማነብነብ ችግር አይፈታም፡፡ ለውጥ አያመጣም፡፡ መልዕክቴ ኢኮኖሚው ላይ ትኩረት ይደረግ፣ ይሠራበት የሚል ነው፡፡ ዓመታት የፈጀውን ግንባታ ለመናድ ጥቂት ደቂቃዎች ይበቃሉ፡፡ ኢኮኖሚው ላይ መሥራትና ለውጥ ማምጣት መቻል ነው ለጥያቄዎች መልስ ለመስጠት የሚያስችለው፡፡ ኢኮኖሚው ተዘንግቷል፡፡ ዴሞክራሲ ለአሜሪካም ቢሆን የታይታ እንደሆነ አሁን በግልጽ እያየን ነው፡፡ አሜሪካ ምን ያህል ጨቋኝ እንደሆነች፣ እነ አውስትራሊያ በምን አግባብ እንደተመሠረቱ፣ ወዘተ. ለመማር የሚያበቁ ማሳያዎች አሉን፡፡ መጠንቀቅ አለብን፡፡ ዴሞክራቲክ ኮንጎ ለዓለም የሚበቃ ሀብት ያላት አገር ነች፡፡ ምንም ሳይሠሩ የተፈጥሮ ሀብታቸውን በመሸጥ ብቻ ለአራት ሺሕ ዓመታት መኖር የሚስችላቸው ሀብት ተፈጥሮ ለግሷቸዋል፡፡ ዜጎቿ ተንደላቀው መኖር የሚስያስችላቸው ሀብት በአገራቸው እያለ፣ 78 በመቶ የኮንጎ ሕዝብ ከድህነት በታች እየኖረ ነው፡፡ ወታደር ሳይቀር ለምኖ የሚበላት አገር ሆኗል፡፡ ይኼንን ነው መፍራት ያለብን፡፡ የኮንጎን የማያልቅ ሀብት የውጮቹ የተቆጣጠሩት እኮ በጥቂት ጥቅም አደሮች በኩል ነው፡፡ ካልጠነቀቅን ኢትዮጵያ የኮንጎ ዕጣ ፈንታ ሊደርሳት ይችላል፡፡ ይሁን እንጂ ኢትዮጵያዊ አገር ወዳድና ለነፃነቱ ሲል በድህነት መኖርን የሚመርጥ ሕዝብ በመሆኑ፣ አገሩን ለባዕዳን እንዲህ እንደ ኮንጎ አሳልፎ ይሰጣል የሚል ግምት ግን የለኝም፡፡ የሚታየው ነገር ግን ጥንቃቄ ይፈልጋል፡፡ በምንሠራው ሁሉ በገዛ አገራቸው ኢትዮጵያውያን ቅድሚያውን ይዘው፣ ራሳቸው እየመሩ ራሳቸው ተጠቃሚ የሚሆኑበትን ሥራ ማስቀደሙ ነው የሚበጀበው፡፡ ሀብታችንን በእንዲህ ያለው ሁኔታ ላይ ብናፈሰው ነው ለህልውናችን ዋስትና የሚሰጠን፡፡ ,,Amharic,ቆይታ,
https://www.ethiopianreporter.com/article/17996,‹‹በምርጫውም ሆነ በአገሪቱ ጉዳዮች ያገባናል የሚሉ ባለድርሻ አካላት በሙሉ ለኢኮኖሚው ትኩረት እንዲሰጡ ነው ግፊት የምናደርገው›› አቶ ጌታቸው ረጋሳ፣ የአዲስ አበባ ንግድና    ዘርፍ ማኅበራት ምክር ቤት ዋና ጸሐፊ,,http://www.ethiopianreporter.com/sites/default/files/2020-02/amharic-I_13.jpg,ዳዊት ታዬ,ወቅታዊው የአገሪቱ የፖለቲካ ሁኔታ ብዙዎችን ያሳስባል፡፡ የፖለቲካው ሕመም ኢኮኖሚው ላይ እያሳረፈ ያለው ተፅዕኖ ቀላል አለመሆኑም ግልጽ ነው፡፡ ይህ ሁኔታ ወዴት ያመራል የሚለው ጥያቄ እንደተጠበቀ ሆኖ፣ ከኢኮኖሚው አንፃር አገሪቱ አሁን ያለችበት ሁኔታ የተለያየ ትንተና ይሰጥበታል፡፡ ሁኔታው ተስፋም ተግዳሮትም ያለበት መሆኑን የሚገልጹ እንዳሉ ሁሉ፣ ከዚህ በተቃራኒ የሚገምቱም አሉ፡፡ ፖለቲካውን አረጋግቶ የተሻለ ለማራመድ የሚያስችሉ ማሻሻያዎች እየተደረጉ መሆናቸውን በመጠቆም ተስፋ መኖሩንም ይነገራል፡፡ በሌላ በኩል ለአገር ውስጥ ባለሀብቶች ትኩረት በመንፈግ የውጭ ኩባንያዎች ላይ ለመንጠልጠል ይፈለጋል በማለት፣ አሁን ያለውን አዝማሚያ በመተቸት የሚሰሙ ድምፆች አሉ፡፡ በሌላ በኩል ደግሞ አገሪቱ ፖለቲካ ብቻ የሚወራባት፣ ትልቁ ነገር እየተዘነጋ ነው ብለው የሚያምኑ የንግዱ ኅብረተሰብ አባላት ደግሞ፣ ሁሉም ነገር ፖለቲካ ሆኖ ኢኮኖሚ ተዘንግቷል በማለት ሲናገሩ መስማት የተለመደ ሆኗል፡፡ የአዲስ አበባ ንግድና ዘርፍ ማኅበር ምክር ቤትም ይህ ጉዳይ መነጋገሪያ መሆን እንዳለበት በማመን፣ የፖለቲካ ፓርቲዎች ስለኢኮኖሚው ምን ዓይነት ፕሮግራም አላቸው በማለት ተከታታይ መድረክ ማዘጋጀቱን እስከማሳወቅ ደርሷል፡፡ በወቅታዊ፣ ኢኮኖሚያዊና ፖለቲካዊ ጉዳዮች ላይ ዳዊት ታዬ ከአዲስ አበባ ንግድና ዘርፍ ማኅበራት ምክር ቤት ዋና ጸሐፊ አቶ ጌታቸው ረጋሳ ጋር አጭር ቆይታ አድርጓል፡፡  ሪፖርተር፡- በአሁኑ ወቅት የአገሪቱ ወቅታዊ የፖሊቲካና የኢኮኖሚ ሁኔታ ያሳስባል ይባላል፡፡ በተለይ ከኢኮኖሚው አንፃር ወቅታዊው ጉዳይ ተስፋና ተግዳሮት ያለበት ነውም ይባላል፡፡ የእርስዎ አተያይ ምንድነው?አቶ ጌታቸው፡- በሁለት መንገዶች ማየት እንችላለን፡፡ አንደኛ አገሪቱ ያለችበት የኢኮኖሚ ሁኔታ ችግር አለበት፡፡ ለምሳሌ አገሪቱ በከፍተኛ የዕዳ ጫና ሥር መሆኗ፣ የዋጋ ግሽበት፣ የውጭ ምንዛሪ ችግርና የመሳሰሉት ነገሮች ሁሉ እንደ ተግዳሮት የሚወሰዱ ናቸው፡፡ በሌላ በኩል ደግሞ አሁን ያለው ሁኔታ በተለይ አሁን እያየነው ያለውን የፖለቲካ ትጋት፣ የበለጠ አሳታፊ ለማድረግ የሚደረገው ጥረት ተስፋ ሰጪ ነው፡፡ የግል ዘርፉ በኢኮኖሚ ውስጥ እንዲሳተፍ በሐሳብም ደረጃ ቢሆን እየቀረበ ያለውን እንቅስቃሴ ስንመለከተው፣ ተስፋ መኖሩን ሊያሳይህ ይችላል፡፡ ይህም ወደፊት የግል ዘርፉ እንደ ቀድሞው ሳይሆን፣ ሰፊ መድረክ አግኝቶና ተወዳድሮ በውድድሩም አሸናፊ ሆኖ ይወጣል ብለን እንድናምን ያደርገናል፡፡ ለዚህም አመላካቾች ተደርገው ከሚጠቀሱት ውስጥ አገራችን በአፍሪካ ነፃ ንግድ ስምምነት ላይ እስከ ዛሬ ባልነበረ ሁኔታ ተፈቅዶ፣ በኋላም መፈረሙና የተወካዮች ምክር ቤት ማፅደቁ አንድ ምሳሌ ነው፡፡ ይህ ውሳኔ አሁን ለውድድሩ ከባቢ ክፍት መሆኑን ያመለክታል፡፡ ወደ ዓለም ንግድ ድርጅት ለመግባት በመንግሥት በኩል እየተወሰደ ያለው ዕርምጃም ሌላው ማሳያ ነው፡፡ የስቶክ ኤክስቼንጅ ገበያ ለማቋቋም እየተሠራበት ያለውም ወደፊት ጥሩ ነገር ያሳያሉ ብለን እንደ ትልልቅ እንቅስቃሴዎች የምንጠቅሳቸው ናቸው፡፡ ከዚህም በተጨማሪ የመንግሥትና የግሉ ዘርፍ አጋርነትን መጥቀስ ይቻላል፡፡ የግል ዘርፉ ተሳታፊ እንዲሆን የሚደረገው ጥሪም ተስፋ ሰጪ ነው፡፡ የኢንቨስትመንት አዋጅን ለማሻሻል የተደረጉ ጥረቶችም አመላካች ናቸውና ለግል ዘርፉ ወደፊት በጎና ጥሩ ሁኔታዎች ይፈጠራሉ ብለን እናምናለን፡፡ ይህ ደግሞ በአገሪቱ ኢኮኖሚ ላይ አዎንታዊ የሆነ ተፅዕኖ ያመጣል፡፡ ዕድገቱን ለማስቀጠል ያስችላል፡፡ አሁን ያሉ ችግሮችን በዘላቂነት ለመፍታትና ትክክለኛ አቅጣጫዎችን ለማስቀመጥ የሚረዳ ነው ብዬ እገምታለሁ፡፡  ሪፖርተር፡- ከዚህ ባሻገር ግን እናንተ በምታዘጋጇቸው የውይይት መድረኮችም ሆነ በተለያዩ አጋጣሚዎች ከንግድ ኅብረተሰቡ እየተደመጠ ያለው ነገር፣ በአሁኑ ወቅት ለኢኮኖሚው ምንም ትኩረት እየተሰጠ አይደለም እየተባለ ነው፡፡ ነገሩ ሁሉ ፖለቲካ ብቻ ሆኖ የኢኮኖሚው ጉዳይ ተዘንግቶታል የሚለው አስተያየት የብዙዎች እየሆነ ነው፡፡ ኢኮኖሚው የፖለቲካውን ያህል ትኩረት አልተሰጠውም?  አቶ ጌታቸው፡- ዋናው ጉዳያችንና አሁን የምናስበው ነገር ይህንን ነው፡፡ ሰው ስለሲቪል መብቶች ሊያወራ ይችላል፡፡ ስለሃይማኖት፣ ስለፖለቲካ፣ ስለነፃ ሚዲያ፣ ስለነፃና ፍትሐዊ ምርጫ ጉዳይ ብዙ ይወራል፡፡ የአገራችንን ፖለቲካ በአብዛኛው ስትመለከተው በማንነትና ቀደም ብዬ በጠቃቀስኩልህ ጉዳዮች ላይ የሚያጠነጥን እንጂ በትክክል ኢኮኖሚን የሚያመላክቱ ሁኔታዎች ላይ ገና ነው ብለን እናምናለን፡፡ እንደ ምክር ቤቱም ሆነ በግል የምናምነው ከእነዚህ ሁሉ ችግሮቻችን በስተጀርባ ያለው የኢኮኖሚ ጥያቄ ነው የሚሆነው፡፡ በመሠረቱ ዴሞክራሲያዊ ምርጫ ጥሩ ነው፡፡ ነፃና ትክክለኛ ምርጫ የሚፈለገው ለኢኮኖሚ ዕድገት መደላድል ይፈጥራል ተብሎ ስለሚገመት ነው እንጂ በራሱ ግብ አይደለም፡፡ ምክንያቱም በምርጫ ማግሥት ዞሮ ዞሮ የኢኮኖሚውና የኑሮ ሁኔታ አብሮ የሚታይ ሆኖ ይመጣል ማለት ነው፡፡ ደግሞ ሰው ገበያ ሄዶ የሚፈልገውን ገዝቶ መብላት እስካልቻለ ድረስ ነፃ ነው ማለትም አትችልም፡፡ በአብዛኛው በምርጫውም ሒደትም ሆነ በአገሪቱ ጉዳዮች ያገባናል የሚሉ ባለድርሻ አካላት በሙሉ ለኢኮኖሚው ትኩረት እንዲሰጡ ነው ግፊት የምናደርገው፡፡ እኛ እንደሚታወቀው የፖለቲካ አጀንዳ የለንም፡፡ ወይም ደግሞ አክቲቪስቶችም አይደለንም፡፡ ንግድና ኢንቨስትመንት በዚህች አገር እንዲስፋፋና የሰዎች ኑሮ እንዲሻሻል እንደ ኃላፊነት ሆኖ በአዋጅም የተሰጠን እሱ ነው፡፡ ከዚህ አንፃር ነው ሁሉንም ነገር የምናየው፡፡ እያንዳንዱ እንቅስቃሴ በአብዛኛው ኢኮኖሚው ላይ ቢያተኩር፣ ሕዝቡ ሁሉ ከኢኮኖሚ አንፃር እየመዘነ ሐሳቡን እንዲሰጥ ቢደረግ ትክክል ነው ብለን እናምናለን፡፡  ሪፖርተር፡- ከንግዱ ኅብረተሰብ ሌላም የሚሰማ ድምፅ አለ፡፡ ለምሳሌ ወደ ግል በሚዛወሩ ድርጅቶች የግል ዘርፉ ተሳትፎ አናሳ ነው ይላሉ፡፡  እንዲያውም በአሁኑ ወቅት አገር በቀሉ የግል ዘርፍ ብዙ ትኩረት እያገኘ አይደለም ሲሉም ያክላሉ፡፡ መንግሥት የበለጠ እየደገፈ ያለው የውጭ ኩባንያዎችን ነው በሚል አስተያየት ይሰጣል፡፡ እርስዎ ምን ይላሉ? የእናንተስ አመለካከት ምንድነው? አቶ ጌታቸው፡-  በመሠረቱ በፖሊሲ ደረጃ ልዩነት አለን ብለን አናምንም፡፡ ምክንያቱም የውጭ ኢንቨስትመንትን በመሳብ ረገድ አስፈላጊውን ነገር ማድረግ፣ ከሌሎች አገሮች አንፃርም ስታየው ተገቢ ነው ብለን እናምናለን፡፡ የውጭ ቀጥታ ኢንቨስትመንትን የምንፈልገው ቴክኖሎጂና ካፒታልን ለማምጣት፣ የሠለጠነ የሰው ኃይል ለማስገባት ተብሎ ነው፡፡ ስለዚህ ይህ ማለት ግን በእኛ አገር ውስጥ ያሉ ባለሀብቶች እንዲያድጉና ሁኔታዎች እንዲመቻችላቸው ማድረግ ደግሞ የግድ ይሆናል፡፡ ምክንያቱም ዞሮ ዞሮ የአገር ውስጥ ባለሀብት ማደግና መዳበር ነው ለአገሪቱ ዘላቂ መፍትሔ የሚሆነው፡፡ ከውጭ የሚመጡ ጥቅማችውን አስከብረው ትርፋቸውን ይዘው ሊሄዱ ይችላሉ፡፡ የአገር ውስጥ ባለሀብትን ነው ማሳደግ ያለብን፡፡ ምናልባት ከዚህ አኳያ አንዳንድ ሊስተካከሉና ሊታሰቡ የሚችሉ ነገሮች ሊኖሩ ይችላሉ ብዬ እገምታለሁ፡፡  ሪፖርተር፡- ምን ዓይነት ማስተካከያዎች?አቶ ጌታቸው፡-  ለምሳሌ የውጭ የቀጥታ ኢንቨስትመንት ሲመጣ በተቻለ መጠን የአገር ውስጥ ባለሀብቱን በአጋርነት እንዲይዝ የሚያስገድዱ ሕጎችና ደንቦች ማውጣት ይቻላል፡፡ ከዚህም በተጨማሪ የአገር ውስጥ ባለሀብቶች ከእነሱ ጋር የሚቀናጁበትን አቅም መፍጠር ያስፈልጋል፡፡ እንደሚታወቀው የእኛ የግል ዘርፍ ታዳጊ ነው፡፡ ለብዙ ዓመታት ስሙ ሲጠራ እንጂ ወጥቶ ተደራጅቶ ከአመራር ከጥራት ያለው አመራረት አኳያ፣ ከሲስተም፣ ከማደግና ከመሻሻል አኳያ ስትገመግመው በርካታው ከአቅም ማጎልበትን የሚጠይቅ ነው፡፡ የባህሪ ለውጥም ያስፈልገዋል፡፡ እነዚህ ሁሉ ተካትተውበት እውነተኛ ባለሀብት አገራችን ውስጥ መፍጠር መቻል አለብን፡፡ መንግሥትም ደግሞ በፖሊሲው ውስጥ አካቶ መስጠት አለበት ብለን እንደ ምክር ቤት የምንንቀሳቀስበት ጉዳይ ነው፡፡ የአገር ውስጥ ባለሀብትን የሚተካ ነገር የለም፡፡ ነገር ግን የውጭ ኩባንያዎች እንዲገቡ ማበረታታቸው፣ የመንግሥትም ሆነ የግሉ ዘርፍ ልማት ትክክለኛ የዕድገት አቅጣጫ ሲይዝ ነው ብለን ነው የምናምነው፡፡   ሪፖርተር፡- ሰሞኑን በአንድ መድረክ ላይ በኢትዮጵያ በአንድ የፖለቲካ ሥርዓት፣ ወይም ፓርቲ ወይም፣ ብሔር ላይ ጥገኛ የሆነ የግል ዘርፍ መኖር የለበትም ብለው ነበር፡፡ ይህንን የሚያምን፣ የአገርን ጥቅም የሚያስጠብቅ፣ ሥነ ምግባር ያለውና ተወዳዳሪ የሆነ የግል ዘርፍ እንዲኖር ያስፈልጋል ብለዋልና ይህ እንዲሆን ምን መደረግ አለበት? ይህንን ለማድረግ ምቹ ሁኔታ አለ? ከአገሪቱ ተጨባጭ ሁኔታ አንፃርስ እንዴት ይታያል?አቶ ጌታቸው፡- ከዚህ ቀደም እንደምናውቀው አንዳንድ ብልሹ አሠራሮች፣ በአገሪቱ ውስጥ የነበረው የመልካም አስተዳደር ችግር፣ ሙስና፣ ግልጽ ያልሆኑ አሠራሮች በብዙ መንገዶች አገሪቱን ጎድተዋል፡፡ የአገሪቱም ሀብት በዚህም በዚያም እንደባከነ፣ ከፕሮጀክቶች ጀምሮ ወደ ውጭ እስከሚሄደው የውጭ ምንዛሪ ድረስ ችግር እንደነበር ሁላችንም እናውቃለን፡፡ አሁን ይህንን መቀየር ያስፈልጋል፡፡ አንደኛ ኩባንያዎች አደረጃጃታቸውን ጠብቀው ተወዳዳሪ እንዲሆኑ፣ የሚያስፈልገውን የፖሊሲ ማዕቀፍም ሆነ የአቅም ግንባታ ድጋፍ ማድረግ አስፈላጊ ሊሆን ይችላል፡፡ ከዚህ በኋላ ሰዎች ባላቸው የፖለቲካ ቅርርብ፣ ወይም ደግሞ ባላቸው ሌላ ግንኙነት ሊደገፉና ዝም ተብለው ችላ ሊባሉ የሚገባ አይመስለኝም፡፡ በተያዘውም ሁኔታ ይህ ይስተካከላል ብለን እንገምታለን፡፡ አሁን በአገር ደረጃ የካፒታል ክምችት ችግር አለ፡፡ የግል ዘርፉን አቅምና እንቅስቃሴ ስታየው በዳዴ የሚሄድ ነው፡፡ መሠረታዊ የሆነ ለውጥ በግል ዘርፉ ዕድገት ላይ መምጣት አለበት፡፡ ለዚህ ደግሞ በመንግሥትም በኩል ጉዳዬ ብሎ መሥራትን ይጠይቃል ብለን እናምናለን፡፡  ሪፖርተር፡- በአገር በቀል ኢኮኖሚ የግል ዘርፉ ተሳትፎ ጎልቶ እንዲወጣ፣ የግል ዘርፉ ያስፈልገዋል ብላችሁ የምታምኑበትንና በጥናት የተደገፈ የፖሊሲ ምክረ ሐሳብ እንዳዘጋጃችሁ ገልጻችሁ ነበር፡፡ ይህንን ሰነድ ለመንግሥት አቅርባችሁ ምን አገኛችሁ?አቶ ጌታቸው፡- የፖሊሲውን ሰነድ አዘጋጅተን አሁን ወደ ኅትመት እየገባን ነው፡፡ በሚቀጥሉት ሦስትና አራት ሳምንታት ለመንግሥት እናቀርባለን ብለን እናምናለን፡፡ በአጠቃላይ መንግሥት ያለበትን ችግር አብሮ መካፈል በሚያስችል መንገድ የተዘጋጀ ነው፡፡ የፖሊሲ ሐሳቡ በስምምነት ዋና ዋና ጉዳዮች ላይ የሚያጠንጥን ነው፡፡ በአገሪቱ ውስጥ ተወዳዳሪነት እንዲኖር የሚያስችል አካሄዶችን መዘርጋት እንዳለበት፣ ለዚህም የሚረዳው ደግሞ የግል ዘርፉ ከመንግሥት ጋር አጋር እንደሆነ፣ ከዚህ አልፎ ደግሞ ከዕዳ ጫና አኳያ የመንግሥት ካፒታል ብቻ ሳይሆን የግል ዘርፉን አቅም መጠቀም የሚያስችልም አሠራሮችና አተገባበሮች ተግባራዊ ማድረግ ጠቃሚ እንደሆነ፣ በተለይ ከፋይናንስ ተደራሽነት አንፃርም በርካታ ችግሮችን በማንሳት የመፍትሔ ሐሳቦችን ያቀረብንበት ነው፡፡ በመሠረቱ በዓይነቱ አዲስ ላይሆን ይችላል፡፡ የመፍትሔ አሰጣጡ ግን ለየት ሊል ይችላል፡፡ በዋናነት የግል ዘርፉን አጉልቶ የሚሳይ የፖሊሲ ምክረ ሐሳቦች ተካትተው የሚቀርቡት ሰነድ ነው፡፡ሪፖርተር፡- የግል ዘርፉ ጠባቂ ከመሆን የውጭ ምንዛሪ አመንጪ መሆን አለበት የሚል ኢኮኖሚያዊ ትንታኔ ይቀርባል፡፡ በመንግሥትም የውጭ ምንዛሪ አመንጪ አይደለም የሚል ሐሳብም ይንፀባረቃልና የግሉ ዘርፍ በእርግጥ የውጭ ምንዛሪ ምንጭ አይደለም?  የእስከ ዛሬው አካሄድስ ምን ይመስላል? አቶ ጌታቸው፡- ኢኮኖሚው ማመንጨት አለበት ቢባል ይሻላል፡፡ ምክንያቱም ተዋንያኑ በጣም ብዙ ናቸው፡፡ የግሉ ዘርፍ መሥራት አለበት፣ ኤክስፖርቱ መጨመር አለበት፣ ምርታማነቱ መጨመር አለበት፡፡ የግል ዘርፉ ብቻ ሳይሆን ገበሬውም ሁሉም ተንቀሳቅሶ መሠራት አለበት፡፡ አሁን ያለው የፖሊሲ መደላድል በስፋት ወደ ተግባር ሲገባና ነገሮች ሁሉ እየጠሩ ሲመጡ ቀላል ይሆናል ብዬ ነው የማስበው፡፡ እኔ በመሠረተ ሐሳቡ የውጭ ምንዛሪ እጥረቱን ብቻ ሳይሆን የማስበው፣ የማኔጅመንት ጉዳይ ላይም ትኩረት ሰጥቶ መሠራት ይኖርበታል፡፡ የፋይናንስ ዘርፉን መመልከትና ማስተካከል ይጠይቃል፡፡ አሁን በልዩ ልዩ መንገድ የሚገባውንም የውጭ ምንዛሪ እዚሁ ሊቀር የሚችልበትን አሠራር መዘርጋት ይጠይቃል፡፡ ያላግባብ ከአገር የሚወጣውን የውጭ ምንዛሪ እዚህ ማስቀረት ይጠይቃል፡፡ ስለዚህ ጉዳዩ ከብዙ ነገሮች ጋር የሚያያዝ ነው፡፡ የውጭ ምንዛሪ ፍላጎታችንን ለመሸፈን ብዙ ሥራዎች ያስፈልጋሉ፡፡ አንድም ብሔራዊ ባንክ ተጠናክሮ አሠራሮችንና አደረጃጀቶችን ቀይሮ መንቀሳቀስ የሚለው ሊጠቀስ ይገባል፡፡ ከጊዜው ጋር ሊሄድ በሚችል ደረጃ ብሔራዊ ባንክ መዋቀር አለበት ብለን እናምናለን፡፡ ይህ ከሆነ ያለውንም የውጭ ምንዛሪ በአግባቡ ለመጠቀም፣ እንደ ገናም ወደ ውጭ ያላግባብ የሚወጣውንም ለመከላከል ይጠቅማል ብለን እናምናለን፡፡ ስለዚሀ አንደኛ ምርትን በማሳደግ፣ ገበያን በማስፋትና ለዓለም ገበያ ሊቀርቡ የሚችሉ የወጪ ንግድ ምርቶች ላይ መንቀሳቀስ ያስፈልጋል፡፡ የሀብት ማኔጅመንት ላይ መሥራትን የሚጠይቅ ነው፡፡ ሪፖርተር፡- በአሁኑ ወቅት በተለይ የወጪ ንግድ ተቀዛቅዟል፡፡ በወጪ ንግድ የተሰማራው የግሉ ዘርፍ ነው፡፡ ብዙዎቹ የእናንተ አባል ናቸው፡፡ ከዚህ አንፃር ይህ እየቀነሰ የመጣውን የወጪ ንግድ ችግሩ ምንድነው ብላችሁ በማጥናት መፍትሔ ሊሆን የሚችል ሥራ አከናውነናል ትላላችሁ? አቶ ጌታቸው፡- አንድ ነገር ግልጽ ለማድረግ ለእኛ ምርቶች በውጭ የገበያ እጥረቶች በአብዛኛው አይታዩም፡፡ በአብዛኛው ችግራችን በቂ ምርት ያለማምረት ነው፡፡ ወይም ደግሞ የተመረተውን በአግባቡ ለውጭ ገበያ አለማቅረብ ነው፡፡ ከቅርብ ጊዜ ወዲህም ተፈጥሮ የነበረው አለመረጋጋት የራሱ የሆነ አስተዋጽኦ ነበረው፡፡ ምርትን ለማሳደግ የሚደረጉ እንቅስቃሴዎች በተለይ ከቴክኖሎጂ አንፃር መቀየር ያለብን ነገር አለ፡፡ በዚህ በኩል ብዙ መሠራት አለበት፡፡ ምክር ቤታችንኛ ገበያ በማፈላለግ ኤክስፖርትን እንዴት ማሳደግ እንደሚቻል ሥልጠና በመስጠት፣ የውጭ ገበያ የት እንዳለ መረጃ በመስጠት፣ የወጪ ንግድ እንዲያድግና እንዲስፋፋ በማድረግ የበኩሉን ሚና እየተጫወተ ነው ብለን እናምናለን፡፡ ግን በቂ ነው ብለን አናምንም፡፡ ወደፊት በተሻለ ለመሥራት ግን እየተዘጋጀን ነው፡፡ ሪፖርተር፡- በሰሞኑ የውይይት መድረካችሁ ላይ በፖለቲካው መስክ ብዙ ያልመተለሱ ጥያቄዎች አሉ ብላችኋል፡፡ ያልተስተካከሉ የተባሉ ነገሮችን በማረም ንግዱን ለማሳለጥ ምን መደረግ አለበት ይላሉ? እስካሁን በነበረው አለመረጋጋት የግል ዘርፉ ምን ያህል ተጎድቷል ተብሎ ሊገለጽ ይችላል?አቶ ጌታቸው፡- አሁን ማድረግ ያለብን በራስ መተማመን መፍጠር ነው፡፡ ለግል ዘርፉ ወይም ለንግዱ የተረጋጋ ማኅራበራዊ ሁኔታ መኖሩን ማረጋገጥ፣ ከውጭ ለሚመጡትም ሆነ በአገር ውስጥ ላሉት የተረጋጋ ከባቢ ሊኖር ይገባል፡፡ ቀደም ብዬ እንደገለጽኩት በፖሊሲ ደረጃ የገንዘብ አቅርቦትን ጨምሮ ሌሎች አስፈላጊ የሆኑ እንደ መሬት ያሉ ጉዳዮችን ማሟላት ያሻል፡፡ ሪፎርም የሚያስፈልጋቸው ነገሮች ብዙ ናቸው፡፡ እሱን አቀናጅቶ መሥራት ይጠይቃል፡፡ የሕግ የበላይነት ማረጋገጥ ይጠይቃል፡፡ እንቅስቃሴዎች ንግድና ኢንቨስትመንትን እንዳይጎዱ ማድረግ ያስፈልጋል፡፡ በዴሞክራሲያዊ እንቅስቃሴ ውስጥ የኢኮኖሚ አጀንዳ ጎልቶ የሚወራበትና የሚነገርበት ከባቢ መፍጠር ያስፈልጋል፡፡ እንዲህ ያሉ ነገሮች ከተደረጉ በአጭር ጊዜ ውስጥ መለወጥ ይቻላል፡፡ ምቹ ሁኔታዎችና ዕድሎች አሉ ብዬ እገምታለሁ፡፡   ሪፖርተር፡- ፖለቲካና ኢኮኖሚ የማይነጣጠሉ ናቸው በሚል አመለካከት ምክር ቤታችሁ ተከታታይ የሆኑ መድረኮች በማዘጋጅት ውይይት ለማድረግ አቅዳችኋል፡፡ የፖለቲካ ድርጅቶች ከኢኮኖሚው አንፃር ያላቸውን አመለካከት እንዲያንፀባርቁ ይረዳል በማለት አስባችኋል፡፡ በኢኮኖሚው መስክ እስካሁን ይህ ነው ያለኝ ፕሮግራም ያለ ፓርቲ ማግኘት ከባድ ቢሆንም፣ እናንተ ያሰባችሁትን በማድረግ የምትፈልጉትን እናገኝበታለን ብላችሁ ታምናላችሁ?አቶ ጌታቸው፡- እኛ እንደ ምክር ቤት የሚያሳስበን የኢንቨስትመንትና የንግዱ ሁኔታ፣ እንዲሁም የግል ዘርፉ እንቅስቃሴ ነው፡፡ ይህንን የምለው የተቋቋምንበትም ዓላማ ይህ ስለሆነ ነው፡፡ ይህንን ለማስፋፋት በምናስብበት ጊዜና በዚህ አቅጣጫ እንቅስቃሴዎችን ስናደርግ፣ አብዛኞቹ የፖለቲካ ፓርቲዎች የኢኮኖሚውን አጀንዳ ሲያነሱ አናይም፡፡ ምናልባት የራሳቸው አጀንዳ ሊኖራቸው ይችላል፡፡ ወደፊት በውድድር ጊዜ ሊያወጡት ይችሉ ይሆናል፡፡ ዞሮ ዞሮ ግን አሁን በአብዛኛው የአገሪቱን የፖለቲካ ታሪክ ስትመለከት የኢኮኖሚ ጥያቄ እንደ ዋና መወዳደሪያ ሆኖ የቀረበበት ጊዜ በጣም ጥቂት ነው፡፡ ብዙዎቹ በብሔር ጥያቄ ላይ፣ በሃይማኖት ጥያቄ ላይ፣ በፖለቲካና በነፃ ፕሬስ ጥያቄ ላይ፣ በሰብዓዊ መብትና በመሳሰሉት ጥያቄዎች ላይ ነው የሚያተኩሩት፡፡ በተለይ ከቅርብ ጊዜ ወዲህ በማንነት ጥያቄ ላይ የቆሙ ይመስላል፡፡ እኛ ደግሞ የኢኮኖሚ ጉዳይ ዋነኛ መሆን አለበት እንላለን፡፡ ወደ ፊትም ሕዝቡም ሆነ የንግዱ ኅብረተሰብ የሚፈልገውን ለመምረጥ እንደ መሥፈርት አድርጎ ሊወስደው የሚገባው፣ የማንነት ጉዳይ ሳይሆን የኢኮኖሚን ነው፡፡ ለወደፊት ለዚህች አገር መፍትሔ ሊያመጣ የሚችለው ኢኮኖሚው ነው ብለን ስለምናምን ነው፡፡ አጠቃላይ ሒደቱ ኢኮኖሚው የግሉን ዘርፍና የአገሪቱን ልማት ማዕከል ማድረግ አለበት ብለን ስለምናስብ ነው፡፡   ,,Amharic,ቆይታ,
https://www.ethiopianreporter.com/article/18023,‹‹ኢትዮጵያን በብሔራዊ ደረጃ የሚገልጻትና የሚወክላት መለያ ለማዘጋጀት ያከናወነው ሥራ ከሁሉም ይበልጣል››,,http://www.ethiopianreporter.com/sites/default/files/2020-02/interview.gif,ብርሃኑ ፈቃደ,"አዱኛ ደበላ (ዶ/ር)፣ የቡናና ሻይ ባለሥልጣን ዋና ዳይሬክተርአዱኛ ደበላ (ዶ/ር) የቡናና ሻይ ባለሥልጣን ዋና ዳይሬክተር ናቸው፡፡ ቀደም ብሎ እንደ አዲስ የተዋቀረውን የኢትዮጵያ የግብርና ኢንቨስትመንትና የሆርቲካልቸር ባለሥልጣንን በምክትል ዋና ሥራ አስፈጻሚነት ሥራ በማስጀመርና በኋላም በዋና ኃላፊነት በመምራት ሲሠሩ ቆይተው፣ በኋላ ወደ ቡናና ሻይ ተዛውረዋል፡፡ ዘንድሮ የቡናና ሻይ ባለሥልጣን ካከናወናቸው በርካታ ተግባራት መካከል አዲስ የቡና ግብይትና አስተዳደር መመርያ በማውጣት ከጥር ወር ጀምሮ መተግበሩን፣ መመርያውም እስካሁን ድረስ ቡናን ከገዙበት ዋጋ በታች እንደሸጡ አስመስለው የሚያቀርቡ ላኪዎችን ለመቆጣጠር፣ ብሎም የገቡትን የሽያጭ ውል ስምምነት በማፍረስ የውጭ ቡና ገዥዎች ኢትዮጵያን በጥቁር መዝገብ እንድትመዘገብ የሚያደርጉትን ለመከላከል የወጣና ውጤትም እየታየበት የሚገኝ ስለመሆኑ አዱኛ (ዶ/ር) ይገልጻሉ፡፡ ከዚህ ባሻገር በቡናው መስክ አዲስ የጥራት ማስጠበቂያ ስልት እንደሚሆን የሚታሰበውንና በሌሎች ከፍተኛ ቡና አምራች አገሮች ውስጥም እየተተገበረ የሚገኘውን የቡና ጥራት የቅምሻ ውድድር ወይም ‹‹ካፕ ኦፍ ኤክሰለንስ›› በኢትዮጵያ ለማካሄድ ዝግጅቶች ተጠናቀው ናሙናዎች መሰብሰብ መጀመራቸውን ከሪፖርተር ጋር ባደረጉት ቆይታ ወቅት ያብራሩት ዋና ዳይሬክተሩ፣ ለሁለተኛ ጊዜ ከጥር 28 ቀን እስከ ጥር 30 ቀን 2012 ዓ.ም. ድረስ በተሰናዳው ዓለም አቀፍ የቡና ዓውደ ርዕይና ኮንፈረንስም የውጭና የአገር ውስጥ የቡና ተዋንያን ቦታ ተከራይተው መሳተፋቸው፣ ከዚህ ቀደም ከነበሩ የምርት ዓመታት ያደረውን ቡና ጨምሮ ከጥር ወር በኋላ ለገበያ እየቀረበ የሚገኘውን አዲስ የቡና ምርት በማካተት ሰፊ የቡና አቅርቦት ለውጭ ገበያ የሚቀርብበት ሰፊ ዕድል መታየቱ፣ ከ300 ሺሕ ቶን ቡና በላይ በመሸጥ ከአንድ ቢሊዮን ዶላር ያላነሰ ገቢ ለማግኘት የሚቻልበት አጋጣሚ እንደሚኖር ተስፋቸውን ይገልጻሉ፡፡ ይህ እንዲሳካ ከታሰቡት መካከል የኢትዮጵያን የቡና ምርት ወደ ልዩ ጣዕም ወይም ስፔሻሊቲ ቡናዎች እንዲያደላ በማድረግ በጨረታ ዋጋ ከሚወሰነው የቡና ምርት ይልቅ፣ በዚህ ልዩ ጣዕም ቡና የሚገኘው የተሻለ የድርድር ዋጋ ተጠቃሚ መሆን የሚቻልበት ዕድል ሰፊ በመሆኑ ይህ አካሄድ መመረጡን ያወሱት አዱኛ (ዶ/ር)፣ እንዲህ ያሉትን ጉዳዮች ጨምሮ ሌሎችም የቡናውን ዘርፍ እውነታዎች ያብራሩበትን ቆይታ ብርሃኑ ፈቃደ እንደሚከተለው አጠናቅሮታል፡፡ ሪፖርተር፡- የዘንድሮው ዓለም አቀፍ የቡና ኤግዚቢሽንና ኮንፍረስ የዓለም የቡና ቀን የተዘከረበት ጭምር ነበር፡፡ በዝግጅቱ ምን ለማድረግ አስባችሁ ምን አሳክታችኋል?አዱኛ (ዶ/ር)፡- የዘንድሮውን ዝግጅት ሁለተኛው የዓለም የቡና ቀን በማለት አክብረነዋል፡፡ የተለያዩ ባለድርሻዎች ከአገር ውስጥና ከውጭ የተጋበዙበት፣ በዋናነትም ከአርሶ አደር እስከ ሳይንቲስት ድረስ የተገኙበት ነበር፡፡ ከአርሶ አደሩ ትምህርት የቀሰሙበት፣ ከሚቀርቡ ጽሑፎችም አዳዲስ ሐሳቦችን ወስደው የተሻለ ለመሥራት የሚችሉበት የሐሳብና የልምድ ልውውጥ ያገኙበት መድረከ ነበር፡፡ በጠረጴዛ ዙሪያ ተቀምጠው እንዲነጋገሩና በቡና ዘርፍ ላይ የሚታዩትን ችግሮች ለይተው በማውጣት አማራጭ መንገዶችን በመፈለግም የተሻለ ውጤት ማስመዝገብ የምንችለበትን ሥራ ነው ያሰብነው፡፡ ዝግጅቱን ለየት የሚያደርገውና ደስ የሚያሰኘው ነገር ምንድነው ብንል፣ ሁሉንም ባለድርሻዎች ያሳተፈ መሆኑ ነው፡፡ ወደ አርሶ አደሩ ወይም ወደ ሳይንቲስቱ ያደላ ዝግጅት ሳይሆን ላኪው፣ ቡና ቆይው፣ አቅራቢው፣ በቡና ዘርፍ የተሠማሩ ሴቶችና የሚመለከታቸውን ሁሉ በማካተቱ ዘንድሮ በቡና ምርትና ንግድ ላይ ጥሩ ውጤት እንደምናገኝበት ተስፋ እናደርጋለን፡፡   ሪፖርተር፡- የዚህ ዓይነቱ መድረክ የመጨረሻው ዓላማ የአገሪቱን ተጠቃሚነት ማስፋት ነው፡፡ በቡናው መስክ የገበያ ድርሻን የማስፋት ሚና እንደሚኖረው ይታመናልና በዚህ ረገድ ምን ይጠበቃል?አዱኛ (ዶ/ር)፡- አንደኛውን ዓለም አቀፍ የቡና ኮንፈረንስና ኤግዚቢሽን ዓምና አዘጋጅተን ነበር፡፡ ከዚህ ያገኘነው ልምድ አንደኛ አዳዲስ ገበያዎች እንዲከፈቱ አድርጎልናል፡፡ በተለይ አሜሪካ ሁለተኛዋ ትልቅ የኢትዮጵያ ቡና ገዥ አገር እንድትሆን አስችሏል፡፡ ዓምና ካገኘነው ትምህርት በመነሳት ከአሜሪካ በተጨማሪ ጃፓንም የገበያ መዳረሻነቷ በሰፊው እያደገ እንዲመጣ በማስቻሉ፣ ዘንድሮ ሰፋ አድርገን አስበንበት እየሠራን ነው፡፡ ከአሜሪካ፣ ከአውሮፓ፣ ከመካከለኛው ምሥራቅ፣ ከጃፓንና ከሌሎችም የሩቅ ምሥራቅ አገሮች በርካታ ተሳታፊዎች በዝግጅቱ ለመታደም መጥተዋል፡፡ ዘንድሮን ለየት የሚያደርገው የዓውደ ርዕይ ማሳያ ቦታ የገዙት ከኢትዮጵያውያን ተሳታፊዎች ባሻገር የውጭ ኩባንያዎችም ጭምር መሆናቸው ነው፡፡ ይህ ማለት ዝግጅታችንን እያስፋፋነውና ተሳታፊዎችንም እያበራከትን መምጣታችን ነው፡፡ በግብይት ሰንሰለቱ ላይ ይታዩ የነበሩ የተንዛዙ አሠራሮችን በማሳጠር፣ አርሶ አደሮች በቀጥታ ከገዥው ጋር መገናኘት የሚችሉበትን መንገድ በመፍጠራችን ዘንድሮ የተሻለ ውጤት እንጠብቃለን፡፡   ሪፖርተር፡- ሁለተኛው ግማሽ ዓመት ላይ እንደ መገኘታችን እስካሁን የነበረው የቡና ምርት አቅርቦትና የሽያጭ እንቅስቃሴው ምን ውጤት አሳይቷል?አዱኛ (ዶ/ር)፡- በዚህ ዓመት የተለያዩ ሥራዎችን አከናውነናል፡፡ አንደኛው ጥራት ላይ ትኩረት በመስጠት እየሠራን መሆናችን ነው፡፡ የቡና ጥራትን የሚከታተል፣ በድኅረ ምርት አያያዝ ላይ የሚሠራ አንድ ዳይሬክቶሬት አቋቁመናል፡፡ ይህ ክፍል እስከ ታች ድረስ በመሄድ አርሶ አደሩ እንዴት ቡና መልቀም እንዳለበት፣ ቡናውን ከለቀመ በኋላም ጥራቱ እንዳይበላሽ ማድረግ ስለሚገባው ጥንቃቄና የቡና አያያዝ እስከ ታች ድረስ ወርዶ አስተምሯል፡፡ ከዚህ ትምህርት በመነሳት ይመስለኛል ዘንድሮ ቀይ እሸት ቡና ዓምና በዚህ ወቅት በኪሎ አሥር ብር ይሸጥ ከነበረው፣ ዘንድሮ ጥራት ላይ ትኩረት ሰጥተን በመሥራታችን እስከ 30 ብር ድረስ ሊሸጥ ችሏል፡፡ ይህ ለእኛ ትልቅ ስኬት ነው፡፡ አሁን ወደ ስድስተኛው ወር ደርሰናል፡፡ የላክነው የቡና መጠን ከመቶ በመቶ በላይ ከዕቅዳችን አንፃር ተሳክቷል፡፡ ካቀድነውም በላይ ውጤታማ ሆነናል፡፡ ይህ የሆነበት ምክንያት የቡናውን ማኅበረሰብ በማቀራረብና ከእነሱም ጋር ጊዜ ወስደንና አብረን ሆነን፣ በዘርፉ ውስጥ ባሉ ችግሮች ላይ ተነጋግረንና የጋራ ችግሮችን በጋራ ለመፍታት ተስማምተን፣ ቡናዎቻቸውን ለመሸጥ ገበያ ያላገኙ ላኪዎች ገበያው ላላቸው እንዲያስተላልፉ በማድረግ፣ ወደ ውጭ በመላክ ቡና መሸጥ የሚፈልጉ ላኪዎችም ገበያ እንዲያገኙ በማፈላለግ ጭምር አግዘናቸው ስለነበር፣ የእነዚህ እንቅስቃሴዎች አጠቃላይ ውጤት ቡናችንን ለመሸጥ ካቀድነው በላይ ለውጭ ገበያ እንድናቀርብ አስችለውናል፡፡ ከገባው ገቢ አንፃር ስንመለከተው፣ አሁንም የዓለም የገበያ ዋጋ በእጅጉ ወደ ታች ወርዶ ይገኛል፡፡ የዛሬ አሥር ዓመት ከነበረው ዋጋ አኳያ ብናነፃፅረው፣ አሁን የቡና ዓለም አቀፍ ዋጋ በ32 በመቶ ወርዶ እናገኘዋለን፡፡ እንዲህም ሆኖ ግን በዋጋ ደረጃ እስከ 90 በመቶ በሚጠጋ አፈጻጸም ዕቅዳችንን ማሳካት ችለናል፡፡ የስድስት ወራት እንቅስቃሴያችንን የሚያስቃኝ ሪፖርት ገና አላጠናቀርንም፡፡ ነገር ግን በአምስት ወራት ውስጥ የተከናወነውን ስናይ፣ ዘንድሮ በታሪካችን 120 ሺሕ ቶን ቡና ወደ ውጭ ልከናል፡፡ ይህ ለእኛ በጣም ታሪካዊ ውጤት ነው፡፡ ከአምስት ዓመት በፊት፣ ማለትም በ2007 ዓ.ም. በአምስት ወራት ውስጥ ወደ ውጭ የላክነው የቡና መጠን 64 ሺሕ ቶን ነበር፡፡ ዘንድሮ ካለፈው አምስት ዓመት አኳያ ሲታይ በእጥፍ ጭማሪ የታየበት ውጤት ተገኝቷል፡፡ ቡናና ሻይ ከአጋሮቹ ጋር በሠራው ውጤታማ ሥራ እንዲህ ያለውን ውጤት ማስመዝገብ እንደቻለ የሚያሳይ አፈጻጸም ነው ማለት እችላለን፡፡  ሪፖርተር፡- በቡናው መስክ በመሥሪያ ቤታችሁ አዳዲስ እንቅስቃሴዎች እየተስተዋሉ ነው፡፡ የቡና ጥራትን መሠረት በማድረግ የቡና ቅምሻ ወይም ‹‹ካፕ ኦፍ ኤክሰለንስ›› የተሰኘ የቡና ጥራት ውድድር ዝግጅት ተጀምሯል፡፡ በውጭ ገዥዎች ዘንድም ይህ ጉዳይ ትኩረት ያገኘ ይመስላልና ስለዚህ ሥራ ምን ሊባል ይችላል? አዱኛ (ዶ/ር)፡- ኢትዮጵያ አገራችን የቡና መገኛና ቡናን በጥራት ማምረት የምትችልበት አቅም ያላት አገር እንደ መሆኗ መጠን፣ ለጥራት ብዙ ትኩረት ሲሰጥ አልታየም፡፡ እስካሁን ባለው ተሞክሮ ለጥራት የሚከፈለው ዋጋ በእጅጉ ዝቅተኛና እዚህ ግባ የማይባል ነው፡፡ ጥራት ትኩረት ተነፍጎት ቆይቷል፡፡ አሁን ግን በጥራት ለሚሠራ ሁሉ በሠራው ልክ ዋጋውን ማግኘት አለበት፡፡ ለጥራት ባደረገው አስተዋጽኦ ልክ ሊከፈለው ይገባል ብለን በማመናችን፣ በቡና ሻይ ባለሥልጣን በኩል ይህንን ሊያሳካ የሚችል ዕቅድ አውጥተን ስንንቀሳቀስ ቆይተናል፡፡ በተለመደው መንገድ በመሄድ ለውጥ ማምጣት እንደማንችል ተገንዝበናል፡፡ በጥራት ጉዳይ ላይ ጣልቃ የምንገባባቸውን መንገዶች ስንፈልግ ቆይተናል፡፡ በመሆኑም አሁን ያሰብነው፣ ከአሜሪካ ዓለም አቀፍ የልማት ትብብር ኤጀንሲ (ዩኤስኤአይዲ) ጋር በመተባበር ‹‹ፊድ ዘ ፊውቸር›› በተሰኘው ፕሮግራማቸው በኩል፣ በተለያዩ አገሮች ‹‹ካፕ ኦፍ ኤክሰለንስ››ን ሲተገብሩ የቆዩበትን አሠራር ከእኛም ጋር አብረን ለመሥራት አምጥተነዋል፡፡ ይህ ለመጀመሪያ ጊዜ የመጣ የቡና ጥራት ማስጠበቂያ ሥልት በመሆኑ፣ ይህ አሠራር ሲለመድ አርሶ አደሩ ምርቱን በጥራት ካዘጋጀና መወዳደር ከቻለ እስካሁን እንዳለው እኛ ሳንሆን ወደ ቡና ገዥዎች የምንሄደው፣ እነሱ ናቸው ወደ እኛ የሚመጡት፡፡ የቡና ጥራት ቅምሻው ዓላማ መነሻውም ይህ አካሄድ ነው፡፡ ስለዚህ ከሌሎች አገሮች ልምድ ስናይም በ‹‹ካፕ ኦፍ ኤክሰለንስ›› አማካይነት አንድ ፓውንድ ቡና እስከ 300 ዶላር ሊሸጥ የቻለበት አጋጣሚ ተፈጥሯል፡፡ እንዲህ ያለውን ውጤት ማግኘት እንድንችል ‹‹አሊያንስ ፎር ካፕ ኦፍ ኤክሰለንስ›› ከተሰኘው ተቋም ጋር ስምምነት ተፈራርመን፣ ከአሜሪካው የልማት ትብብር ኤጀንሲ ባገኘነው የገንዘብ ድጋፍ አማካይነት ሥራውን ጀምረናል፡፡ እስካሁን የቡና ጥራት ሁኔታ በምን አግባብ ሊረጋገጥ እንደሚችል አርሶ አደሮችንና ሌሎችንም ባለድርሻዎች አሠልጥነናል፡፡ የቡና ቅምሻው ውድድር ላይ የሚያግዙንን ባለሙያዎችም በፈተና ለይተን አሠልጥነናል፡፡ እንደገናም ብሔራዊ የውድድሩ ዳኞች ሆነው የሚሰየሙትን አካላትም አሠልጥነናል፡፡ እስካሁን የሠራነውንና የምንገኝበትን ደረጃም ለከፍተኛ ባለሥልጣናት አሳይተናል፡፡ ስለዚህ ከጥር 25 እስከ ጥር 29 ቀን 2012 ዓ.ም. ድረስ ማንኛውም አርሶ አደር በቡና ቅምሻው ውድድር ላይ ለመሳተፍ በየቡናው ዓይነት ሦስት ኪሎ ግራም የቡና ናሙናዎችን ማስገባት ይችላል ማለት ነው፡፡ የቡና ናሙና መቀበያ ማዕከላትንም በአዲስ አበባ፣ በሐዋሳ፣ በጅማና በድሬዳዋ አዘጋጅተን ቡናዎቻቸውን ገቢ እንዲያደርጉ አዘጋጅተናቸዋል፡፡ ለውድድር የሚቀርቡ የቡና ናሙናዎችን እያሰባሰብን ነው፡፡ ሪፖርተር፡- በውድድሩ ምን ያህል ተሳታፊዎች ይጠበቃሉ? አዱኛ (ዶ/ር)፡- በእኛ ዕቅድ ይኖራል ብለን የምንጠብቀው የተሳታፊዎች ቁጥር እስከ 1,500 ድረስ ነው፡፡ ነገር ግን ባለው ሁኔታ ከ2,500 በላይ ተሳታፊዎች ሊመጡ እንደሚችሉ እያየን ነው፡፡ ባለው አጭር ጊዜ ውስጥም ይህ እንደሚሆን ምልክቶቹን እያየን ነው፡፡ በነገራችን ላይ ይህ ውድድሩ በሚካሄድባቸው አገሮችም ለመጀመሪያ ጊዜ የተመዘገበ ከፍተኛ የተሳታፊዎች ቁጥር ሊሆን እንደሚችል መረጃዎች እያሳዩን ነው፡፡ በብራዚል በሚካሄደው የ‹‹ካፕ ኦፍ ኤክሰለንስ›› ውድድር ከ900 በላይ ተሳታፊዎች አልተመዘገቡም፡፡ በኮሎምቢያም ሆነ በሌሎች አገሮች ከ1,500 በላይ ተሳታፊዎች አልታዩም፡፡ በኢትዮጵያ ግን ያውም ለመጀመሪያ ጊዜ በሚካሄደው የቡና የጥራት ውድድር ከ2,000 በላይ ተሳታፊዎች እንደሚስተናገዱ ከምናየው ሁኔታ እየተገነዘብን በመሆኑ ትልቅ ጅምር ነው፡፡ አርሶ አደሮቻችን በጥራት ለማሸነፍ ከወዲሁ ተነቃቅተው በወኔ ሲሠሩ እያየን ነው፡፡ ለጥራት ዋጋ መሰጠት አለበት ብለን መነሳታችንና የጥራት ውድድሩም ለዚሁ ሲባል የመጣ ጅምር በመሆኑ፣ በጥራት በኩል የሚታዩብንን ችግሮች በመፍታት ተጠቃሚነታችንን ለማሻሻል የመጣ አካሄድ ነው፡፡ ሪፖርተር፡- በባለሥልጣኑ በኩል ሲከናወኑ የታዩ ሌሎችም ለውጦች አሉ፡፡ የቡና ግብይት ሥርዓትን የሚገዛ አዲስ መመርያ አውጥታችኋል፡፡ ንግድና ኢንዱስትሪ ሚኒስቴርና ሌሎችም ሕጎቻቸውን አሻሽለዋል፡፡ ይህ ሁሉ ለቡናው ዘርፍ ምን ተጨባጭ ለውጥ ያስገኛል?  አዱኛ (ዶ/ር)፡- አሠራሮችን ማስተካከልና ማበጀት ማለት በቡናው ዘርፍ የሚተውነው አካል በተለይ አቅራቢውና ላኪው መብትና ግዴታውን አውቆ፣ ለሚጠበቅበት አሠራርና ሕጋዊ ሥርዓት በመገዛት የሚገባውንም ጥቅም እንዲያገኝ መንገዱን ማስተካከል ማለት ነው፡፡ ከዚህ በፊት በተሳሳተ መንገድ ሲሠሩ የነበሩበትን አካሄድ በማስተካከል በሕግና በአሠራር ተወስነው ወደ መስመር ገብተው እንዲሠሩ ለማስቻል የተደረጉ ለውጦች አሉ፡፡ በቡናና ሻይ ባለሥልጣን በኩል አንድ መመርያ አውጥተናል፡፡ መመርያው ከተሸጡበት ዋጋ በታች ወይም ‹አንደር ኢንቮይስ› የሚያስገቡትን ነጋዴዎች ለመከላከል፣ እንዲሁም የገቡትን የሽያጭ ውል ስምምነት ወይም ኮንትራት ‹ዲፎልት› ማድረግ እንዳይኖር ለመከላከል በቅርቡ የወጣ መመርያ አለ፡፡ ከዚህ በፊት በነበረው ሁኔታ አንዳንዱ ቡና ላኪ ከውጭ ደንበኛው ጋር የሽያጭ ውል ከተፈራረመ በኋላ የተሻለ ዋጋ ሲያገኝ፣ ያንን ክዶ ወደ ሌላ የሚሄድበት አጋጣሚ ይስተዋል ነበር፡፡ ይህ ደግሞ ከላኪውም አልፎ በአገሪቱ ገጽታና በገበያው ውስጥ ያላትን ተቀባይነት የሚጎዳ በመሆኑ፣ ይህንን ዓይነት የውል ስምምት ጥሰት ለመከላከል አንድ ጊዜ ውሉ ከተፈረመ በኋላ በተገባው ስምምነት መሠረት ቡናውን ለሚገዛው ኩባንያ ወይም ገዥ ማስረከብ በሕግ የሚያስገድድ አሠራር እንዲሆን ተደርጓል፡፡ ከዋጋ በታች ወይም አንደር ኢንቮይሲንግ የሚባለውን ያልተገባ ድርጊት ለመከላከል በወጣው መመርያ መሠረት፣ ለምሳሌ ላኪው ወደ ውጭ ለማቅረብ የገዛው ቡና 3,000 ዶላር የሚያወጣ ከሆነ፣ ይህንኑ የገንዘብ መጠን እንደውም ከሚሸጥበት መጠን አኳያ ከዚያም በላይ ገንዘብ ወደ ኢትዮጵያ ብሔራዊ ባንክ ገቢ ማድረግ ይጠበቅበታል ማለት ነው፡፡ እነዚህን አሠራሮች በጥብቅ የሚከታተለው መመርያ ከጥር 1 ቀን 2012 ዓ.ም. ጀምሮ እየተተገበረ ይገኛል፡፡ ከመመርያው ትግበራ በኋላም ለውጦች እያየን ነው፡፡ ቡና ወደ ቀደመ ክብሩ መመለስ እየጀመረ ነው፡፡ ሪፖርተር፡- በቡናው መስክ ከዚህ ቀደም ይታዩ ከነበሩ ዝርፍያዎችና ስርቆቶች ባሻገር የፖለቲካ አለመረጋጋቶችና የፀጥታ ሥጋቶችም በአቅርቦትና በንግድ ላይ ተፅዕኖ አሳድረዋል፡፡ ከደቡብና ከኦሮሚያ ቡና አብቃይ አካባቢዎች መካከል አንዳንዶቹ አሁንም ድረስ በፀጥታ ሥጋት ሳቢያ ቡናዎቻቸውን ወደ ገበያ ማውጣት እንዳልቻሉ እየታየ ነው፡፡ ይህ ችግር እንዴት እየተፈታ ነው? ከፀጥታ አኳያስ የቡና እንቅስቃሴ ምን ይመስላል?አዱኛ (ዶ/ር)፡- ከሞጆ እስከ ጂቡቲ ባለው መንገድ ቡና በመኪና ይጓጓዝ ስለነበር ለስርቆት ወይም ለቅሸባና ለዘረፋ የተጋለጠ ነበር፡፡ አሁን ግን በባቡር መጓጓዝ ስለጀመረ የቅሸባውም የዝርፊያውም ችግር ሙሉ በሙሉ ተቀርፏል ማለት ይቻላል፡፡ ቡና በባቡር ሲጓጓዝ የመጀመሪያው ነገር በተጫነ በአንድ ቀን ወደብ ይደርሳል፡፡ በሁለተኛ ደረጃ ቅሸባና ዝርፊያ ስለሚቆም ብሎም ወደ ውጭ የሚላከው ቡና ከዚህ ሥጋት ነፃ እየሆነ በመምጣቱ፣ ጤናማ የወጪ ንግድ እንቅስቃሴ እየታየበት ነው፡፡ በፀጥታ ችግር ምክንያት የምዕራብና የደቡብ ምዕራብ አካባቢዎች ቡናቸውን ወደ ማዕከላዊ ገበያ ማቅረብ አልቻሉም፡፡ በዚህ ምክንያት በቡናው ላይ የሚፈጠረውን የአቅርቦት ችግር ለመቅረፍ በተጠቀሱት አካባቢዎች ያሉ አርሶ አደሮች ቡናቸውን ወደ ማዕከላዊ ገበያ ማቅረብ እንዲችሉ ከክልል፣ ከዞንና ከወረዳ ኃላፊዎች ጋር በጋራ እየሠራን እንገኛለን፡፡ ቢያንስ የተመረተው ቡና ወደ ገበያ እንዲወጣ የሚያስችል መንገድ እያፈላለግን በመሆናችን፣ አንዳንድ ቡናዎች እየወጡ ነው፡፡ ነገር ግን እንደ ቡናው ዓይነት ወደ ገበያ መውጣት እንዲችል የተቀመጠለት የጊዜ ገደብ አለ፡፡ ለምሳሌ ለደረቅ ቡና የተቀመጠው የጊዜ ሰሌዳ በመመርያችን መሠረት እስከ ጥቅምት 30 ቀን ድረስ ለገበያ መውጣት መቻል አለበት፡፡ ስለዚህ እስከ ጥቅምት 30 መቅረብ የሚጠበቅበት ቡና፣ የፀጥታ ችግር ባለባቸው አካባቢዎች ግን እስከ ታኅሳስ 30 ቀን ድረስ ማቅረብ የሚችሉበትን ተጨማሪ የሁለት ወራት ጊዜ ሰጥተናቸዋል፡፡ ይህን በማድረግ ምርታቸውን እንዲያቀርቡ አግዘናቸዋል፡፡ አዋጅና መመርዎች ካስቀመጡት ድንጋጌ አኳያ ብቻ ሳይሆን፣ ያልታሰቡ እንደ ፀጥታ ያሉ ችግሮች ሲያጋጥሙ እያየን የማስተንፈሻ አሠራሮችን በመከተል ቡናዎች ወደ ገበያ እንዲወጡ የምናደርግባቸውን አካሄዶች እየተከተልን ነው፡፡ ሪፖርተር፡- ታሪካዊ በተባለው የአምስት ወራት የቡና ምርት አቅርቦት መሠረት በዓመቱ መጨረሻ ምን ይጠበቃል? ለዚህ ዓመት የተቀመጠው የአቅርቦት መጠን ይሳካል?  የታቀደው የአንድ ቢሊዮን ዶላር የውጭ ምንዛሪ ገቢም ይገኛል ማለት ነው? አዱኛ (ዶ/ር)፡- ከአቅርቦት አንፃር 300 ሺሕ ቶን ቡና ወደ ውጭ የመላክ ዕቅድ አለን፡፡ አሁን ከ110 በመቶ ያላነሰ ውጤት በአምስት ወራት ውስጥ አስመዝግበናል፡፡ እስካሁን በ2010 እና በ2011 የተመረተ የቡና ምርት ነው ለገበያ እየቀረበ የሚገኘው፡፡ ይህ እንግዲህ ያደረ ምርት የምንለው ነው፡፡ አዲሱ ምርት የሚገባው ከያዝነው ጥር ወር ጀምሮ ነው፡፡ ስለዚህ ይህን ምርት አሟጠን ወደ ውጭ እንዲላክ ካደረግን፣ ከዕቅዳችን በላይ እንደምንሠራ ተስፋ እናደርጋለን፡፡ ከዋጋ አኳያም ከቅርብ ጊዜ ወዲህ መሻሻል እየታየ በመሆኑ፣ የእኛም ትኩረት ወደ ልዩ ጣዕም ቡናዎች ያደላ ግብይት ላይ በመሆኑ ጥሩ ገቢ እንደምናገኝ ተስፋ አለን፡፡ የስፔሻሊቲ ወይም የልዩ ጣዕም ቡና ላይ የምንሠራው፣ ቡና በንግድ ገበያው አካባቢ በሰፊውና በጅምላ በጨረታ ስለሚሸጥ ዋጋው በዋዠቀ ቁጥር በተለይም ወደ ታች በቀነሰ ቁጥር፣ በዚያው መሠረት የመሸጥ ግዴታ ይኖራል፡፡ ነገር ግን ልዩ ጣዕም ቡና ላይ ለማተኮር የፈለግንበት አንደኛው ምክንያት፣ ይህ ቡና በዓለም ገበያ በጨረታ አሠራር ስለማይሸጥ ነው፡፡ በዚህ ምክንያት ቡናችንን በተሻለ ዋጋ መሸጥ የምንችልበት ሰፊ ዕድል አለን ማለት ነው፡፡ ይሁን እንጂ ገበያውን አፈላልጎና አስፋፍቶ መገኘት ይጠይቃል፡፡ ይህንን እያደረግን ስለሆነ፣ በሰፊው ገበያ ወይም በኮሜርሻል ደረጃ ከሚሸጠው የቡና መጠን ይልቅ፣ የስፔሻሊቲ ቡናን በማሳደግ ተጠቃሚነታችንን ለማስፋፋት እየሠራን ነው፡፡ ዘንድሮ አርሶ አደሮቻችንና ላኪዎቻችን ፊታቸውን ወደ ልዩ ጣዕም ቡናዎች እያዞሩ በመሆናቸው፣ የዋጋ መዋዠቅን በእነዚህ የቡና ዓይነቶች ማምለጥ የምንችለበት አጋጣሚ አለን፡፡ የልዩ ጣዕም ቡናዎች ጥሩ ዋጋ የሚያስገኙና በድርድር የሚሸጡ በመሆናቸው፣ ዘንድሮ ከሚጠበቀው ሰፊ የቡና ምርት አቅርቦት አኳያም ጥሩ ውጤት እንደሚኖር ተስፋ አለን፡፡ በዓመቱ መጨረሻም ዕቅዳችንን እናሳካለን፡፡ ሪፖርተር፡- እርስዎን የሚመለከት ጥያቄ እናንሳ፡፡ ከዚህ ቀደም የሆርቲካልቸር ልማት ተቋምን በዋና ዳይሬክተርነት መርተዋል፡፡ ጥቂት እንደቆዩም የቡናና ሻይ ባለሥልጣንን በዋና ዳይሬክተርነት እንዲመሩ ተመድበው ለሁለት ዓመታት ያህል በዚሁ ኃላፊነት ላይ ይገኛሉ፡፡ በዚህ ተቋም እስካሁን ባለዎት ቆይታ ወሳኝ ሥራ ሠርቻለሁ፣ እንደ መታወሻ ወይም እንደ ሌጋሲ የምወሳበት ነው የሚሉት ተግባር ምንድነው?አዱኛ (ዶ/ር)፡- አንዱ የ‹‹ካፕ ኦፍ ኤክሰለንስ›› የቡና ጥራት ቅምሻ ውድድር ወደ አገራችን እንዲመጣ በቡድን በመሥራታችን ለእኛ ትልቅ ውጤት ነው፡፡ ሁለተኛው እስከ ታች በመውረድ አርሶ አደሮችን በማስተማርና በማገዝ ቡናቸውን እስካሁን ታይቶ በማይታወቅ ዋጋ እንዲሸጡና እንዲጠቀሙ በማድረጋችን ለእኔ ከዚህ በላይ የሚያረካ ሥራ የለም፡፡ ሦስተኛው ኢትዮጵያን በብሔራዊ ደረጃ የሚገልጻትና የሚወክላት የቡና መለያ (ብራንድ) ለማዘጋጀት ያከናወነው ሥራ ከሁሉም ይበልጣል፡፡ ምክንያቱም የአገርህን ምርት ብራንድ አስደረግክ ማለት መብትህን አስከበርክ ማለት ነው፡፡ ይህ ትልቅ ጉዳይ ነው፡፡ እነዚህ ሦስት ዋና ዋና ሥራዎች እንደ ቡናና ሻይ ባለሥልጣን የተለዩ እንደሆኑ እናስባለን፡፡   ",,Amharic,ቆይታ,
https://www.ethiopianreporter.com/article/18109,‹‹ትኩረት ሰጥተን የምንሠራው ኮሮና ቫይረስ ድንገት ቢገባ መተላለፍ ሳይጀምር በሽታውን መቆጣጠር ላይ ነው›› ኤባ አባተ (ዶ/ር)፣ የኢትዮጵያ ኅብረተሰብ ጤና ኢንስቲትዩት ዋና ዳይሬክተር ,,http://www.ethiopianreporter.com/sites/default/files/2020-02/amharic-I_52.jpg,ምሕረት ሞገስ,"በኅዳር ወር መገባደጃ በቻይና ውሃን ከተማ የተከሰተው ኮሮና ቫይረስ የዓለም የጤና ሥጋት ሆኗል፡፡ በቻይና ብቻ ከ48 ሺሕ በላይ ሰዎች በቫይረሱ ሲጠቁ፣ ከ1,400 በላይ ደግሞ ሞተዋል፡፡ ምንነቱ ያልታወቀውና መድኃኒት ያልተገኘለት ኮሮና ቫይረስ ከአምስቱ የኮሮና ቫይረስ ዝርያዎች አንዱ ነው፡፡ የቫይረሱን ምልክት በማከም በቫይረሱ የተጠቁትን የማዳን ዕድሉ ቢኖርም፣ ሕክምናው የተሟላ የፅኑ ሕሙማን መታከሚያ (አይሲዩ) የሚፈልግ ነው፡፡ የመተንፈሻ አካላትን በመጉዳት የሰውን ሕይወት በሚነጥቀው ቫይረስ የተጠቁ ሰዎችን የማከሙ ሁኔታ ለደሃ አገሮች ብቻ ሳይሆን፣ ከፍተኛ ኢኮኖሚና የተጠናከረ የጤና ሥርዓት ያላቸውንም የሚፈትን ነው፡፡ እንደ አፍሪካ ባሉ ደሃ አገሮች በሚበዙባቸው አኅጉራት ደግሞ የቫይረሱ መከሰት ጉዳቱን የጎላ ያደርገዋል፡፡ በመሆኑም አገሮች የራሳቸውን የቅድመ መከላከያ ሥርዓት ዘርግተው ኮሮና ቫይረስ እንዳይከሰትባቸው፣ ካጋጠመም እንዴት ማስተናገድ እንደሚገባቸው እየሠሩ ነው፡፡ ከአሥር ሺሕ በላይ የቻይና ኩባንያዎችና ከአንድ ሚሊዮን በላይ ቻይናውያን በሥራ ምክንያት በአፍሪካ ይገኛሉ፡፡ አኅጉሪቷም ከቻይና ጋር ያላት የንግድ ልውውጥ ከጊዜ ወደ ጊዜ እያደገ ነው፡፡ በመሆኑም ለቫይረሱ ተጋላጭነቷ የጎላ ነው፡፡ ኢትዮጵያ ቫይረሱ ሊገባባቸው ይችላሉ ተብለው በዓለም ጤና ድርጅት ከተቀመጡ 13 ቀዳሚ አገሮች አንዷ ናት፡፡ በመሆኑም ቫይረሱ ኢትዮጵያ እንዳይገባ፣ ከገባም ባለበት ማቆም በሚቻልበት ላይ የኢትዮጵያ የኅብረተሰብ ጤና ኢንስቲትዩት፣ ከጤና ሚኒስቴርና ከሚመለከታቸው አካላት ጋር እየሠራ ይገኛል፡፡ ኤባ አባተ (ዶ/ር) የኢንስቲትዩቱ ዋና ዳይሬክተር ናቸው፡፡ ምሕረት ሞገስና ታደሰ ገብረማርያም ኢትዮጵያ ቫይረሱን ለመከላከል ባላት ዝግጅት ላይ አነጋግረዋቸዋል፡፡ ሪፖርተር፡- በቻይና ኮሮና ቫይረስ ከተከሰተበት ጊዜ ጀምሮ ወደ ኢትዮጵያ እንዳይገባ በመከላከሉ ረገድ ያለው ሥራ ምን ይመስላል?ዶ/ር ኤባ፡- የዓለም ጤና ድርጅትና የቻይና መንግሥት እ.ኤ.አ. ጃንዋሪ 9 ቀን 2020 ገደማ ነው በቻይና የተከሰተው ወረርሽኝ፣ የኮረና ቫይረስ አምጪ ህዋስ መሆኑን የለዩት፡፡ የመጀመርያው ተጠቂ የተገኘው ዲሴምበር 31 ቀን ነው፡፡ በተለይ ይህ ክስተት ለዓለም ሕዝብ ከታወቀበት ጊዜ ጀምሮ የኢትዮጵያ ኅብረተሰብ ጤና ኢንስቲትዩት የሥጋት መጠኑን እየለካ ነበር፡፡ ወረርሽኙ አድማሱን ያሰፋል ወይስ አያሰፋም? መተላለፊያ መንገዱስ ምንድነው? ኢትዮጵያ ያላት ተጋላጭነትስ እንዴት ነው? ይህ ከሆነ ደግሞ ምን መደረግ አለበት? የሚለውን በተለያዩ መንገዶች እየገመገምን ነበር፡፡ በዓለም ላይ ያለው ሥጋት እየጨመረ ሲመጣ ሁለት ግብረ ኃይሎች እንዲዋቀሩ አደረግን፡፡ ከእነዚህም መካከል አንደኛው ብሔራዊ ግብረ ኃይል አጠቃላይ በዚህ ጉዳይ ላይ ሊሳተፉ የሚችሉ መንግሥታዊ አካላትን ያካተተ፣ በአጠቃላይ ሒደቱን እየገመገመ አቅጣጫ የሚያስይዝና በምክትል ጠቅላይ ሚኒስትር ደመቀ መኮንን የሚመራ ነው፡፡ ሁለተኛው ግብረ ኃይል ደግሞ ቴክኒካዊ ሥራዎችን መሬት ላይ የሚሠራ ሲሆን፣ ይህንንም ኢንስቲትዩቱ ያስተባብረዋል፡፡ እዚህም ውስጥ የተለያዩ ሴክተር መሥሪያ ቤቶች ከሁሉም በላይ ደግሞ ድጋፍ ሰጪ የልማት አጋሮች ማለትም የዓለም ጤና ድርጅት፣ ዩኤስሲዲሲ፣ አፍሪካ ሲዲሲና ሌሎችንም በጤና ዙሪያ የሚሠሩ ግብረ ሰናይ ድርጅቶችን ያካተተ ቴክኒካዊ ቡድን ነው፡፡ የሥጋቱ ሁኔታ እየጨመረ ሲመጣ ይህንን መዋቅራዊ በሆነ መንገድ ለመመለስና በዕዝ ለመምራት፣ ኢንስቲትዩቱ የሚመራው ‹ናሽናል ኢመርጀንሲ ኦፕሬቲንግ ሴንተር› በኢንስቲትዩቱ ቅጥር ጊቢ እንዲቋቋም ተደርጓል፡፡ ይህንንም እንቅስቃሴ የመንግሥት አካላት በቅርበት ይከታተሉታል፡፡ ይህንን የጤና ሚኒስትር ዴኤታ ሊያ ታደሰ (ዶ/ር) የሚመሩት ሲሆን፣ አስፈላጊም ሆኖ ሲገኝ የእንቅስቃሴው ሪፖርት ለከፍተኛ የመንግሥት አካል እንዲቀርብ ይደረጋል፡፡ ሪፖርተር፡- ይህ ዓይነቱ መዋቅራዊ ሥራ መከናወኑ አንድ ነገር ሆኖ መሬት ላይ የሚሠሩ ተግባራትን እንዴት እያከናወናችሁ ነው?ዶ/ር ኤባ፡- በቦሌ ዓለም አቀፍ አውሮፕላን ማረፊያ ከዚህ በፊት የምንሠራቸው ሥራዎች ነበሩ፡፡ በተለይ ኢቦላ በዴሞክራቲክ ኮንጎ ከተከሰተ በኋላ የተጀመሩ ናቸው፡፡ ስለዚህ እነዚህን ሥራዎች ማጠናከርና የሰው ኃይል የመጨመር ሥራ ነው የምንሠራው፡፡ 80 የሚሆኑ የኢንስቲትዩቱ ባለሙያዎች ቦሌ ዓለም አቀፍ አውሮፕላን ማረፊያ ተመድበው በሦስት ሺፍት ለ24 ሰዓት ይሠራሉ፡፡ ሐኪሞችና ሌሎች የጤና ባለሙያዎች የተደራጁበት ጊዜያዊ ማቆያም አለን፡፡ በአውሮፕላን ማረፊያው የሙቀት መጠን ይለካል፡፡ ይህም ሆኖ ግን አንድ ሰው በተለያየ ምክንያት የሙቀት መለያውን ሊያልፍ ይችላል፡፡ አንቲባዮቲክ (ፀረ ተዋህስያን) ወስዶ ሙቀት ላይኖረው ይችላል፡፡ በወቅቱ ትኩሳት ሳይኖረው ሊያልፍ ይችላል፡፡ በመሆኑም ከቻይናና በሽታው ከተከሰቱባቸው አካባቢዎች የመጡ መንገደኞች በሚሞሉት አድራሻ መሠረት፣ የየዕለቱን የጤና ሁኔታቸውን ለሁለት ሳምንት ያህል ክትትል እናደርጋለን፡፡ ለዚህ ምላሽ የሚሰጥና 24 ሰዓት የሚሠራ ቡድንም አለ፡፡ ማኅበረሰቡ ውስጥ ጭምጭምታ ወይም ጥቆማ ሲኖር ጥቆማውን ተንተርሰን በሁለት ሰዓት እሱን የሚያጣራ ግብረ ኃይል ተቋቁሟል፡፡ ሥራው በአዲስ አበባ ብቻ ሳይሆን ወደ ክልልም እንዲወርድ እያደረግን ነው፡፡ በክልል ጤና ቢሮዎች ሥር ያሉ የበሽታ መከላከያና ቁጥጥር አደረጃጀቶች ይህንን እያስተባበሩ፣ ከኢንስቲትዩቱ የመረጃ ልውውጥና የቁሳቁስ ድጋፍ እንዲያገኙ እየተደረገ ነው፡፡ በኢንዱስትሪ ፓርኮች አካባቢ የተለያዩ ዜጎች በተለይ ቻይናዎች የሚሰበሰቡባቸው፣ በአንድ ጊዜ ደግሞ ብዙ ሺሕ ሠራተኞች የሚሠሩባቸው ስለሆኑ ቅድመ ጥንቃቄው እነሱንም ማዕከል ያደረገ ነው፡፡ ከዚህ ውጪ ችግሮች ቢከሰቱ እንኳን ሊመልስ የሚችል አደረጃጀት ለመፍጠር የጤና ተቋማትን ማደራጀት፣ ፅኑ ሕክምና የሚፈልጉ ግለሰቦች በቅዱስ ጴጥሮስና በየካ ኮተቤ የሚታከሙበትን የማደራጀት ሒደት ከምናደርጋቸው ዝግጅቶች መካከል ይገኙበታል፡፡ ለማኅበረሰቡ፣ ለጤና ባለሙያዎች፣ ለአየር መንገድ ሠራተኞች፣ ለፀጥታ ኃይሎች፣ ለሆቴል ባለሙያዎች፣ ለታክሲ ሾፌሮች ሥልጠና እየተሰጠ ነው፡፡ ይህ ዘርፈ ብዙ እንቅስቃሴ እንደ መሆኑ መጠን በአጭር ጊዜ ሁሉንም የምንጨርሰው ሳይሆን በሒደት የምናሟላው ነው፡፡ ሪፖርተር፡- የሙቀት ምርመራው የሚደረገው ከቻይና ለሚመጡ መንገደኞች ብቻ ነው? ወይስ ከሌሎች አገሮች የሚመጡትን ያጠቃልላል? ምክንያቱም ቫይረሱ ወደ 26 የሚጠጉ አገሮችን አዳርሷልና፡፡ ዶ/ር ኤባ፡- ሙቀት መለካትን በተመለከተ ከቻይና ብቻ መሆን የለበትም፣ መስፋት አለበት፡፡ አብዛኛው ወይም 99 በመቶ ችግሩ ያለው ቻይና ውስጥ ነው፡፡ በሌሎች አገሮች የሚታየው ከአንድ በመቶ በታች ነው፡፡ ነገር ግን የእኛ ሙቀት ልየታ ሁሉንም ያካትታል፡፡ ቻይናና ከቻይና ውጪ የመጡ መንገደኞችን ሁሉ የሚያካትት ነው፡፡  ሁለተኛው የሙቀት ልየታችን ሁሉንም መንገደኞች የሚያካትት ነው፡፡ የመጀመርያ፣ የመጨረሻና መሀል ላይ ያለው የሙቀት ልየታ ግን ትኩረት ሰጥቶ የሚሠራው ከቻይና የመጡ መንገደኞችና በሽታው ከተከሰተባቸው አገሮች የሚመጡት ላይ ነው፡፡  ሪፖርተር፡- በድንበሮች አካባቢ ያለው ቁጥጥርስ ምን ይመስላል?ዶ/ር ኤባ፡- የመጀመርያው ትኩረታችን ቦሌ ዓለም አቀፍ አውሮፕላን ማረፊያ ነው፡፡ ምክንያቱም መጀመርያ የተከሰተው በቻይና ነው፡፡ ከፍተኛ ፍሰትም የሚኖረው ከቻይና ነው፡፡ ቤጂንግ ያለ ሰው በአሥር ሰዓት ውስጥ ኢትዮጵያ ይደርሳል፡፡ ስለዚህ የመጀመርያ ሩጫችን የሚሆነው አውሮፕላን ማረፊያው ጋ ነው፡፡ ያንን ስናደርግ አካባቢዎችንም ታሳቢ አድርገናል፡፡ በአሁኑ ጊዜ ከ27 በላይ በሚሆኑ የየብስ ድንበሮች ላይ የሙቀት ልኬት እናካሂዳለን፡፡ የባቡር መስመራችን ከጂቡቲ ጋር ስለሚያገናኝ ድሬዳዋ ላይ የልየታ ሥራ እየተካሄደ ነው፡፡ የሙቀት ልየታው የአውሮፕላን ማረፊያዎችን ብቻ ታሳቢ ያደረገ ሳይሆን፣ የየብስ ኮሪደሮቻችንንም ታሳቢ ያደረገ ነው፡፡ ነገር ግን አጠቃላይ ፍሰቱን ካየን አሁን ከፍተኛ ፍሰት ያለው በአየር ትራንስፖርት ነው፡፡ሪፖርተር፡- አፍሪካ ውስጥ በኢንቨስትመንትና በሌሎች ሥራዎች አንድ ሚሊዮን የሚጠጉ ቻይናውያን ይኖራሉ፡፡ አሥር ሺሕ ያህል የቻይና ኩባንያዎችም አሉ፡፡ ከዚህ አንፃር ከቻይና የሚኖረው ፍሰት ከፍተኛ በመሆኑ፣ ከሌሎች የአፍሪካ አገሮች ጋር ምን ዓይነት ግንኙነት ፈጥራችሁ እየሠራችሁ ነው?ዶ/ር ኤባ፡- የመጀመርያ ሥራችን በቀጥታ ከቻይና የሚመጡና የጉዞ መዳረሻቸውን ኢትዮጵያ ያደረጉት ላይ ነው፡፡ የአኅጉራዊ ቅንጅቱ መኖርም አግባብ ነው፡፡ ይህን የሚያደርግ የአፍሪካ የበሽታዎች መከላከል ድርጅት (የአፍሪካ ሲዲሲ) ተቋቁሟል፡፡ በተለይ ምሥረታውን በተመለከተ ኢትዮጵያ ትልቅ ሚና ነበራት፡፡ መቀመጫውም እዚሁ አዲስ አበባ ነው፡፡ በተጨማሪም ከ15 በላይ የሚሆኑ የአፍሪካ አገሮች እንደ ኢትዮጵያ ኅብረተሰብ ጤና ኢንስቲትዩት በየአገራቸው አቋቁመዋል፡፡ ይህንን የሚያስተባብሩ አካላት ውይይት የምናደርግበት፣ መረጃ የምንለዋወጥበት አሠራር አለን፡፡ ማስተባበሩን የአፍሪካ ሲዲሲ የሚሠራው ሲሆን፣ እርስ በርሳችን የምንነጋገርበትና መረጃ የምንለዋወጥበት አግባብም አለን፡፡ ሪፖርተር፡- ኢትዮጵያ ከተለያዩ አገሮች የመጡ በርካታ ስደተኞችን ተቀብላ እያስተናገደች ነው፡፡ ከዚህ አንፃር በስደተኞች አካባቢ ያለውን ሁኔታ እንዴት ነው ያያችሁት?ዶ/ር ኤባ፡- ኢትዮጵያ ውስጥ ሁሉንም የመግቢያ በሮች መድረስ ይኖርብናል፡፡ ነገር ግን የትኛው ነው በጣም ትኩረት የሚፈልገው የሚለው መፈተሽ አለበት፡፡ ለምሳሌ አንደኛው ትኩረታችን ስደተኞች ላይ ነው፡፡ ባለፈው በነበረው ግምገማ በተቻለ መጠን እነሱንም ታሳቢ አድርገን አቅጣጫ ተቀምጧል፡፡ በተወሰነ መንገድ ስደተኞችን ማዕከል ያደረጉ ሥራዎችን ለመሥራትና ለማስፋት ሙከራ እየተደረገ ነው፡፡ ኮሮናን በተመለከተ ግን ትኩረታችን በየብስ የሚገቡ ኮሪደሮች፣ የአየር ማረፊያና የባቡር መስመሮች ናቸው፡፡ አሁን ግን ስደተኞች አካባቢ ያለውን ሒደት የምናይበት አቅጣጫ ተቀምጧል፡፡ ሪፖርተር፡- በሽታው ኢትዮጵያ ውስጥ ቢገባ አገሪቱ ምላሽ ለመስጠት ምን ያህል አቅም አላት? ድንገተኛ ወረርሽኝን ለመከላከል የሚያስችል መጠባበቂያ በጀት ይያዛል?ዶ/ር ኤባ፡- ወረርሽኝ በተለያዩ መንገዶች አገር ውስጥ ሊገባ ይችላል፡፡ ትልቁ ነገር አሁን እኛ የቅድመ መከላከል ሥራችን እንዲያተኩር የምንፈልገው አቅምን መገንባት ላይ ነው፡፡ ቢገባ ያንን ሊሸከም የሚችል አቅም ፈጥረናል ወይ ስንል፣ አሁን ባሉት የጤና ተቋማት አስገንብተን አገልግሎት ለመስጠት አንችልም፡፡ ባለሙያ ሌላውን በሽተኛ ለማየት ሲገባ የለበሰውን የልብስ ዓይነት ለብሶ መግባትም አይችልም፡፡ ስለዚህ ከላይ እስከ ታች ያለውን ታሳቢ ባደረገ መንገድ ነው ሥራዎችን ስንሠራ የነበረው፡፡ ሐኪሞች የመከላከያ አልባሳትንና ሌሎችንም ተጠቅመው ሕክምና የሚያደርጉበትን ሁኔታ እያመቻቸን ነው፡፡ ከሁሉም በላይ ግን መታሰብ የሚኖርበት ማኅበረሰባችን ውስጥ ከገባ በኋላ የመተላለፍ ሒደት ሳይጀምር፣ ወዲያው በሽታውን ማግኘት ላይ ነው፡፡ ምክንያቱም በተለያዩ ምክንያቶች የጤና ሥርዓታችን አውሮፓና አሜሪካ እንዳለው ዓይነት አይደለም፡፡ ደካማ ነው፡፡ ምንም እንኳን የተለያየ ለውጥ በየጊዜው እየመጣ ቢሆንም፣ የጤና ዘርፉ አሁንም ብዙ ችግሮች አሉበት፡፡ ይህንን ታሳቢ ባደረገ ቅድሚያ የምንሰጠው ማኅበረሰቡ ውስጥ ሳይተላለፍ፣ ወዲያው ቶሎ አውቀንና ለይተን የምናስቆምበትን መንገድ መፍጠር ላይ ነው፡፡ ይኼ የሚያሳየን ብዙ ነገር አለ ብዬ  አስባለሁ፡፡ ብዙ ጊዜ ወረርሽኝ ሲመጣ ነው የጤና ሥርዓታችንን የምናየው፡፡ ይህ ግን መሆን የለበትም፡፡ ወረርሽኝ በማንኛውም ጊዜ ይመጣል፡፡ ይኼ ችግር በእርግጠኝነት ነገ ይጠፋል፡፡ ይህ ማለት ግን ወረርሽኝ ሌላ ጊዜ አይመጣም ማለት አይደለም፡፡ ስለዚህ ምንጊዜም ወረርሽኝ ታሳቢ ተደርጎ መሠራት አለበት፡፡ የጤና ዘርፉን ማጠናከር ማለት በቀጥታ ለወረርሽኝ የሚያበቃውን ሁኔታ ማጠናከር፣ ያንን ሊሸከም የሚችል ብቃት መፍጠር ማለት ነው፡፡ ለጤና ዘርፉ የሚመደበውም በጀት እዚህ ላይ ታሳቢ መደረግ መቻል አለበት፡፡ ኢትዮጵያ ለአንድ ሰው የምታወጣው የጤና ወጪ በዓመት ወደ 23 ዶላር ነው፡፡ ይህ ከዓለም አቀፉ አማካይ ጋር ሊገናኝ አይቻልም፡፡ የአፍሪካን አማካይ እንኳን ብናየው የኢትዮጵያ በእጅጉ ዝቅ ያለ ነው፡፡ በዚህ ሁኔታ ችግሮችን ለመሸፈን ከባድ ነው፡፡ ስለዚህ በተቻለ መጠን ለጤና የምንመድበው በጀት ላይ ትኩረት ሊሰጠው ይገባል፡፡ ተገቢው በጀትም መመደብ አለበት፡፡ ይህ ሲሆን መሠረተ ልማቶችና አቅም ይገነባሉ፡፡ አደጋ በሚመጣበት ወቅት ለመመለስ የሚኖረውን ሩጫ ይቀንሳል፡፡ ለጤና በተለይ ለአደጋና ለቅድመ ዝግጅት የሚመደበው በጀት ዳግም መታየት አለበት፡፡ ድንገት ለሚከሰቱ ወረርሽኞች መንግሥት ምንጊዜም መጠባበቂያ በጀት አለው፡፡ መጠባበቂያ በጀቱን በምናቀርበው ዕቅድ መሠረት የሚመደብ ነው፡፡ ባለፈው ሳምንት ምክትል ጠቅላይ ሚኒስትሩ የመሩት አጠቃላይ ግምገማ ነበር፡፡ እዚያ ላይ የተላለፈው አቅጣጫ አስፈላጊውን ወጪ አድርጎ ችግሩን መመከት ይገባል የሚል ነው፡፡ ይህ ደግሞ በመንግሥት ብቻ የሚሸፈን ሳይሆን የልማት አጋሮችን ማሰተባበርንም ይጠይቃል፡፡ የተለያዩ ድርጅቶችን ማካተት ይኖርብናል፡፡ ምክንያቱም ጫናው በመንግሥት ብቻ የሚሸፈን አይደለም፡፡ ሪፖርተር፡- ግንዛቤ መፍጠሩ ላይ ምን ዓይነት አሠራሮችን እየተከተላችሁ ነው?ዶ/ር ኤባ፡- ችግሩ ቢከሰት በአፋጣኝ የእርምት ዕርምጃዎችን ለመውሰድና ለእኛም የማሳወቁን ሥራ ለማከናወን፣ የማኅበረሰቡን ንቃተ ህሊና ከፍ ማድረግና ስለበሽታው ግንዛቤ የሚጨበጥበትን ሥራ ማከናወን ያስፈልጋል፡፡ ይህንን ማድረግ የኢንስቲትዩቱ ሚና ብቻ አይደለም፡፡ በማዕከል ከእኛ ጋር የሥራ ግንኙነት ካላቸው ተቋማት ጋር አብረን የምንሠራው ነው፡፡ ለምሳሌ በአዲስ አበባ አብዛኞቹን የጤና ተቋማትን የሚያስተዳድረው የአዲስ አበባ ጤና ቢሮ ስለሆነ፣ ከቢሮው ጋር በጥምረት እየሠራን ነው፡፡ ወደ ታች ማውረድ ላይ ግን የተወሰኑ ክፍተቶች አሉ፡፡ ጊዜ የሚፈልጉ ሁኔታዎችም አሉ፡፡ አሁን ግን በተለያዩ አጋጣሚዎች ከሚዲያ አካላት ጋር የምንገናኝባቸው ሁኔታዎችን እየፈጠርን ነው፡፡ ቢያንስ በሳምንት አንድና ሁለት ጊዜ እየተገናኘን ከሚዲያ አካላቱ ለሚቀርቡልን ጥያቄዎች ምላሽ በመስጠት እየሠራን ነው፡፡ በየጊዜው በኢንስቲትትዩቱና በጤና ሚኒስቴር ድረ ገጾች የምንለቃቸው መረጃዎች አሉ፡፡ ሁለተኛው ግን ራሳችን ተነሳሽነቱን ወስደን ከተለያዩ ተቋማት ጋር የባለሙያዎች ውይይት ማድረግ፣ የማኅበረሰባችንን ንቃተ ህሊና ከፍ ለማድረግ የሚረዱ ውይይቶች ባለፈው ሰኞ (ጥር 2 ቀን 2012 ዓ.ም.) ተጀምረዋል፡፡ ከዚህም ባሻገር አብዛኛው ማኅበረሰባችን ምናልባት የሚዲያ ተደራሽነት ላይኖረው ይችላል፡፡ ስለዚህ እስከ ወረዳ የሚደርስ መዋቅር ስላለን በየጊዜው መረጃ እንሰጣለን፡፡ በተለይ ክልል ላይ ሥራውን የሚያከናውነው ክልሉ ነው፡፡ ስለዚህ በቅርቡ በነበረው ግምገማ የጤና ቢሮ ኃላፊዎች ብቻ ይህንን ሁኔታ ከሚመሩት፣ ከፍ ያለው የክልል አመራር እርከን እንዲመራው በቅርቡ በምክትል ጠቅላይ ሚኒስትሩ ፊርማ የሚወጣና የክልል ፕሬዚዳንቶች በክልላቸው ያለውን ግብረ ኃይል የሚመሩበትና የሚያስተባብሩበት፣ ወደ ታችም የሚወርዱበት አሠራር እየተዘጋጀ ነው፡፡ ‹ስፖቶች› እየዘጋጁና እየተለቀቁ ነው፡፡ ስለዚህ በተቻለ መጠን በተለያየ መንገድ ማኅበረሰቡን ተደራሽ ለማድረግ እየሞከርን ነው፡፡ ሪፖርተር፡- ባለፈው ጊዜ ኢቦላ ተባለ አሁን ደግሞ ኮሮና ቫይረስ እየተባለ ነው፡፡ ማንኛውንም ወረርሽኝ ለመከላከል የጤና ሥርዓቱ አቅም ምን ይመስላል?ዶ/ር ኤባ፡- የአሁኑ ሥራ ለዚሁ ተብሎ የተጀመረ አይደለም፡፡ እ.ኤ.አ. ከ2014 እስከ 2015 በአፍሪካ ኢቦላ ሲከሰት ማንቂያ ሆኖናል፡፡ በዓለም ላይ ወረርሽኝ ቢከሰት ምላሽ ሊሰጥ የሚችል አደረጃጀት አልነበረም፡፡ ሁሉም የየራሱን ነበር ሲሠራ የነበረው፡፡ እ.ኤ.አ. ከ2014 እስከ 15 ግን ኢቦላ ወደ 11,000 ሰው ሲጨርስና የኢኮኖሚ ተፅዕኖው ሲታይ፣ ከሁሉ በላይ ደግሞ እንደ አሜሪካና አውሮፓ አገሮች ሲገባ አቅም ያላቸውን አገሮች አስደነገጣቸው፡፡ አገሮች ብዙ ገንዘብ እያላቸው አፍሪካ ላይ ኢንቨስት ካላደረጉ በስተቀር፣ የሚከሰተው ችግር እነሱም ዘንድ እንደሚያንኳኳ ሲያውቁ ነው ሥርዓታቸውን ማጠናከር የጀመሩት፡፡ አገራችን ብዙ ችግሮች አሉባት፡፡ ደሃ ነች፣ የአቅም ውስንነት አለባት፣ ለጤና የሚመደበው ከጂዲፒው አምስት በመቶ ያህሉ ብቻ ነው፡፡ አቡጃ ላይ አንድ አገር የጂዲፒውን 15 በመቶ ለጤና መመደብ እንዳለበት ስምምነት ቢደረግም፣ የእኛ ግን አምስት በመቶ ነው፡፡ ወረርሽኞችን ለመከላከል ጥናትና ምርምር የሚደረግበት ላቦራቶሪ ያስፈልጋል፡፡ ኢንስቲትዩቱና ጤና ሚኒስቴር በቅንጅት ለአንድ ዓመት ተኩል ከዓለም ባንክ ጋር ሲያደርጉት የነበረው ድርድር ፍሬ አፍርቶ እ.ኤ.አ. በ2019 ማብቂያ የዓለም ባንክ ቦርድ 150 ሚሊዮን ዶላር አፅድቆልናል፡፡ የጤና ሚኒስትር ዴኤታ ሊያ ታደሰ (ዶ/ር) ከአፍሪካ ኅብረት ኮሚሽነር ጋር ይህንን ፊርማ የካቲት 5 ቀን 2012 ዓ.ም. ተፈራርመዋል፡፡ በዚህም ገንዘብ የሚከናወነው የመጀመርያው ሥራ በምሥራቅ አፍሪካ የልቀት ማዕከል የሚሆን፣ በአጠቃላይ ማንኛውም በሽታ ቢከሰት ኢቦላንም ጭምር ሊመረምርና ሊያስተዳድር የሚችል አቅም ያለው ላቦራቶሪ ከእነ ሙሉ ዕቃዎች በኢንስቲትዩቱ ቅጥር ግቢ ይገነባል፡፡ በየክልሉ 15 ተመሳሳይ ላቦራቶሪዎች ይሠራሉ፡፡ ሌላው ለወረርሽኝ ቅድመ ዝግጅት ሥራዎች ላይ አጋዥ የሚሆነውን ክፍል የማጠናከር ሥራ ይከናወናል፡፡ የማቆያ ማዕከል ዘላቂ በሆነ መንገድ እንዲኖር ለማድረግ የሚያስችል ሥራ ይካሄዳል፡፡ በአጭር ቀናት ውስጥ ወደ ሥራ ይገባል ተብሎ ይጠበቃል፡፡ ሪፖርተር፡- የት ነው የሚገነባው?ዶ/ር ኤባ፡- ግንባታው በኢንስቲትዩቱ ግቢ እስከ ስምንት ሺሕ ሜትር ካሬ ቦታ ላይ የሚያርፍ ይሆናል፡፡ የመተላለፍ ሒደታቸው ከፍተኛ የሆኑ በሽታ አምጪ ተህዋስያኖችን ሊይዝና ሊቆጣጠር የሚችል ላቦራቶሪ ነው፡፡ በአጠቃላይ የአምስት ዓመት ዕቅድ ነው፡፡ በተጠቀሰው ዓመት ሁሉም ነገር ይጠናቀቃል የሚል እምነት አለን፡፡ በሒደት ደግሞ መንግሥት ለጤና ዘርፉ የሚመድበው በጀት ያድጋል የሚል እምነት አለን፡፡ ሪፖርተር፡- ላቦራቶሪው መቋቋሙ አንድ ነገር ሆኖ፣ የሠለጠኑ ባለሙያዎችን ጉዳይ እንዴት ነው እያያችሁት ያለው?ዶ/ር ኤባ፡- የዚህ ድጋፍ ከሌላው ዓይነት ድጋፍ ለየት የሚያደርገው ሁሉን ነገር ሙሉ ማድረጉ ነው፡፡ ለዚህ በጀት ተይዟል፡፡ የሚፈለገው ነገር ከውስጥም ከውጭም ተገዝቶ ይቀርባል፡፡ የተሟላ ላቦራቶሪ ይሆናል፡፡ ሌላው የሰው ኃይል ነው፡፡ የሰው ኃይል ግንባታም አለው፡፡ ለምሳሌ ከፍተኛ ሥልጠና የሚፈልጉ፣ በኤክስፐርት ደረጃ ከፍተኛ ክህሎትን የሚፈልጉ ሥራዎች ሁሉ በፓኬጆቹ ውስጥ ተካተዋል፡፡ በተረፈ ውጤቱን ወደፊት እናየዋለን፡፡ ሪፖርተር፡- በኮሮና ቫይረስ ሞት እየተመዘገበ ቢሆንም ድነው የወጡም አሉ፡፡ የታመሙ ድነው ለመውጣት የሚያስችሏቸው መድኃኒቶች ለመጠባበቂያ ያህል አሉ? የአፍና የአፍንጫ መሸፈኛ (ማስክ) ተዘጋጅቷል ወይ?ዶ/ር ኤባ፡- ኮሮና የመተላለፊያ መንገዱ የኮሮና ዝርያ ከሆነው ሳርስ በላይ ነው፡፡ ያም ቢሆን የመግደል ምጣኔው እንደ ኢቦላ አይደለም፡፡ አንድ ሰው በኢቦላ ከተያዘ የሞት ዕድሉ ከ50 እስከ 60 በመቶ በላይ ነው፡፡ ሳርስ ወደ ዘጠኝ በመቶ ገደማ ነው፡፡ ኮሮናን ካየነው ግን ከሁለት እስከ ሦስት በመቶ ነው፡፡ ጥናቶች እንደሚያሳዩት ኮሮና 26 በመቶ ገደማ የፅኑ ሕሙማን (የአይሲዩ) ሕክምና ይፈልጋል፡፡ ከመድኃኒት አንፃር ግን ለዚህ ተብሎ የተዘጋጀ ፍቱን መድኃኒት የለውም፡፡ ነገር ግን ምልክቶቹን ማከም ይቻላል፡፡ ሁሉም ባይሆን አብዛኛው ሰው ከዚያ የመዳን ዕድል አለው፡፡ ለዚህም የመድኃኒት ክምችት አለን፡፡ በተለይ ትልቁ ሥራ መሠራት ያለበት መከላከሉ ላይ ነው፡፡ ሕክምናው በኋላ ላይ የሚመጣ ነው፡፡ የመከላከያ ቁሳቁሶችን በተመለከተ አስፈላጊ የሆኑ ቁሳቁሶችንም ለጤና ድርጅቶችና ለክልሎችም እየሰጠን ነው፡፡ በአሁኑ ጊዜ 450,000 ማስኮች አሉን፡፡ ይህንን ከፍ ለማድረግ የሚያስችሉ ሥራዎች እየተሠሩ ነው፡፡ ሪፖርተር፡- ከዓለም ጤና ድርጅት ጋር ያላችሁ ግንኙነት ምን ይመስላል?ዶ/ር ኤባ፡- የዓለም ጤና ድርጅት በየአገሩ ቅርንጫፍ ጽሕፈት ቤቶች አሉት፡፡ ኢትዮጵያም ውስጥ ብዙ ሠራተኞችን ያቀፈ ትልቅ ቅርንጫፍ ጽሕፈት ቤት አለው፡፡  እንዲህ ዓይነት ችግር ሲከሰት ከእኛ ጋር በጣም በቅርበት ነው የሚሠራው፡፡ ለኮሮና ብቻ ሳይሆን ለማንኛውም ወረርሽኝ ትኩረት ይሰጣል፡፡ እያንዳንዱን ሥራ በጋራና በቅንጅት እንሠራለን፡፡ የመረጃ ልውውጦችን፣ ቴክኒካዊ ድጋፎችን የምናገኝበት ሁኔታም አለ፡፡ ይኼም ብቻ ሳይሆን 196 አገሮች የፈረሙበት ‹ኢንተርናሽናል ሔልዝ ሬጉሌሽን› የሚባል አለ፡፡ ኢትዮጵያም አንዷ ፈራሚ አገር ናት፡፡ እያንዳንዱ አገር ችግር በሚያጋጥመው ወቅት በ24 ሰዓት ውስጥ ለዓለም ጤና ድርጀት ማሳወቅ ይኖርበታል፡፡ ያንን ታሳቢ ባደረገ መንገድ ሥራዎችን እየሠራን ነው፡፡ ለምሳሌ የላቦራቶሪ መመርመርያውን ኪት ለማግኘት የዓለም ጤና ድርጅት ከፍተኛውን ድጋፍ አድርጎልናል፡፡ ",,Amharic,ቆይታ,
https://www.ethiopianreporter.com/article/18168,‹‹በህዳሴ ግድብ ድርድር መፍትሔ ከተፈለገ ብዙ ነገር ያለው ከኢትዮጵያ ይልቅ በግብፅ ሜዳ ውስጥ ነው›› ተስፋዬ ታፈሰ (ፕሮፈሰር)፣ በአዲስ አበባ ዩኒቨርሲቲ የአፍሪካና ኦሪየንታል ጥናትና ምርምር ተቋም የጂኦ ፖለቲክስና የአፍሪካ ጥናት መምህርና ተመራማሪ,,http://www.ethiopianreporter.com/sites/default/files/2020-02/amharic-I_67.jpg,በጋዜጣዉ ሪፓርተር,"ተስፋዬ ታፈሰ (ፕሮፌሰር)  ትውልዳቸው ቢሾፍቱ ከተማ ሲሆን፣ የመጀመርያና የሁለተኛ ዲግሪያቸውን በጂኦግራፊና በጂኦ ፖለቲክስ የትምህርት መስክ ከአዲስ አበባ ዩኒቨርሲቲ አግኝተዋል፡፡ የዶክትሬት ዲግሪያቸውን ደግሞ ጀርመን ከሚገኘው ኦስና ብሩክ ዩኒቨርሲቲ በጂኦ ፖሊቲክስና ሶሻል ጂኦግራፊ የትምህርት መስክ ተቀብለዋል፡፡ አሜሪካ ከሚገኘው ዩኒቨርሲቲ ኦፍ ካሊፎርኒያ ሎስ አንጀለስና በጀርመን በተለያዩ ዩኒቨርሲቲዎች ጎብኚ ፕሮፌሰር (Visiting Professor) በመሆን አስተምረዋል፡፡ በሴኔጋል ዋና ከተማ ዳካር በሚገኘው የአፍሪካ የማኅበራዊ ሳይንስ ጥናትና ምርምር ካውንስል (CODESRIA) የምርምር ክፍል ኃላፊና ተመራማሪ በመሆንም ለሁለት ዓመታት ሠርተዋል፡፡ በአሁኑ ወቅት በአዲስ አበባ ዩኒቨርሲቲ የአፍሪካና ኦሪየንታል ጥናትና ምርምር ተቋም የጂኦ ፖለቲክስና የአፍሪካ ጥናት ፕሮፌሰር ናቸው፡፡ አምስት መጻሕፍትን በታዋቂ አታሚዎች አሳትመው ለንባብ አብቅተዋል፡፡ እንዲሁም በርከት ያሉ ጽሑፎችን በታወቁ ጆርናሎች ላይ አሳትመዋል፡፡ በተለያዩ ጉዳዮች በተለይ ደግሞ በናይል ተፋሰስ የውኃ ፖለቲካ፣ በስደት፣ ፍልሰትና ከአካባቢያዊ ጂኦ ፖለቲካ ጋር በተያያዘ የተለያዩ ጽሑፎችን በመጻፍና በማሳተም ይታወቃሉ፡፡ ከ25 ዓመታት በላይ በአዲስ አበባ ዩኒቨርሲቲ በመምህርነትና በተማራማሪነት ካገለገሉትና አሁንም እያገለገሉ ካሉት ተስፋዬ ታፈሰ (ፕሮፌሰር) ጋር በአፍሪካ ቀንድ ወቅታዊ ሁኔታ፣ በዓባይ ተፋሰስ የውኃ ፖለቲካና በወቅታዊ አገራዊ ጉዳዮች ላይ ሪፖርተር ያደረገው ቆይታ እንደሚከተለው ተጠናቅሯል፡፡ ሪፖርተር፡-  እስኪ ከአፍሪካ ቀንድ ወቅታዊ ሁኔታ እንጀምርና አካባቢው በአሁኑ ወቅት ምን ይመስላል?ፕ/ር ተስፋዬ፡- በመጀመርያ የአፍሪካ ቀንድ ስንል ምን ማለት ነው የሚለውን ትርጉም መስጠቱ አስፈላጊ ይመስለኛል፡፡ የአፍሪካ ቀንድ አራት ዋና ዋና አገሮችን የያዘ ነው፡፡ እነሱም ኢትዮጵያ፣ ኤርትራ፣ ሶማሊያና ጂቡቲ ናቸው፡፡ በፖለቲካ፣ በኢኮኖሚና ጂኦግራፊ ተዛማጅ የሆኑት ሱዳን፣ ደቡብ ሱዳን፣ ኬንያና ኡጋንዳም በዚህ ሥር ሊካተቱ ይችላሉ፡፡ የአፍሪካ ቀንድ እንዳለመታደል ሆኖ በብዙ ችግሮች የተተበተበ ቀጣና ቢሆንም ማለትም በስደተኞች፣ በተፈናቃዮች ብዛት፣ በእርስ በእርስ ጦርነት፣ በአካባቢ መራቆት፣ በድርቅ፣ በረሃብ፣ በሽብርና በባህር ላይ ውንብድና ከስትራቴጂ አንፃር በጣም ጠቃሚ የሆነ አካባቢ በመሆኑ የኃያላን አገሮችን ማለትም የአሜሪካ፣ የአውሮፓ ኅብረት፣ ቻይና የመሳሰሉትን ትኩረት መሳብ ችሏል፡፡ የቻይና በቀጣናው መከሰት አዲስ ነገር ነው፡፡ ጂቡቲ ላይ የጦር ሠፈር መስርታለች፡፡ ይኼ አንድ ትልቅ ክስተት ነው፡፡ ምክንያቱም ቻይና በፊት ብዙም ከአካባቢዋ የምትርቅ አገር አልነበረችም፡፡ የአውሮፓ ኅብረት ደግሞ ለኤርትራ ለብዙ ጊዜ ጀርባውን ሰጥቶ ቆይቶ አሁን የፍልሰትና የስደት ምንጭ ስትሆን፣ ሳይወዱ በግድ እያነጋገሯቸው ነው፡፡ ስደቱን ለማቆም ኤርትራን እየረዱ ነው ያሉት፡፡ ይኼ ሌላ ወቅታዊ አዲስ ክስተት ነው፡፡ ትንሿ አገር የተባበሩት ዓረብ ኤምሬትስ አዲስ ኃይል ሆናለች፡፡ በአካባቢው ብቅ ብላለች፡፡ በጣም በሚገርም ሁኔታ አሰብ ላይ ወታደራዊ የጦር ሠፈር መሥርታለች፡፡ ከዚያ በመሆን ነው በሚያሳዝን ሁኔታ የመንን እየደበደቡ ያሉት፡፡ ቱርኮች ደግሞ ወደ ሶማሊያ ገብተው ‹‹ቱርክሶም›› የሚባል ወታደራዊ ካምፕ መሥርተዋል፡፡ እነዚህ አገሮች ለምንድነው ወታደራዊ የጦር ሠፈር በአፍሪካ ቀንድ አካባቢ የገነቡት ለሚለው ጥያቄ ብዙ ምክንያቶች አሉት፡፡ አንደኛ የጂቡቲ ስትራቴጂካዊ አቀማመጧ በተለይ ባብልኤል መንደብ የጂቡቲ ድንበር ላይ መሆኑ ነው፡፡ ሁለተኛው በአካባቢው እየተስፋፋ የመጣው የባህር ላይ ውንብድና (Piracy) የዓለምን የንግድ እንቅስቃሴ እያወከ ስለሚገኝ ነው፡፡ በዚች ጠባብ መስመር ላይ በቀን ከሦስት ሚሊዮን በርሜል በላይ ድፍድፍ ዘይት ይተላለፋል፡፡ የመርከቦች ዕገታም ብዙ ጊዜ አለ፡፡ ሁሉም አገሮች የራሳቸውን መርከቦች በሰላም እንዲንቀሳቀሱ ስለሚፈልጉ ነው በአካባቢው የጦር ሠፈር መገንባት ፍላጎት ያደረባቸው፡፡ ሌላውና ሦስተኛው በአካባቢው እያደገ የመጣውን ዓለም አቀፍ ሽብርተኝነት ለመቆጣጠር ነው፡፡ አልቃይዳ፣ አልሸባብ፣ ኢስላሚክ ስቴትና የመሳሰሉ አሸባሪ ድርጅቶች ምቹ የሆነ አካባቢ ስለሆነ የዓለም አቀፍ ኃይሎች ይኼንን ለመቆጣጠር ወደ ጂቡቲ ገብተዋል፡፡ሪፖርተር፡- ኃያላኑ አገሮች በጂቡቲና በቀይ ባህር አካባቢ ወታደራዊ የጦር ሠፈሮችን እያቋቋሙ መሆኑ በአፍሪካ ቀንድ ቀጣና፣ እንዲሁም በኢትዮጵያ ላይ ምን ዓይነት ተፅዕኖ ይኖረዋል?ፕ/ር ተስፋዬ፡- የአፍሪካ ቀንድ በስትራቴጂካዊ ጥቅሙ ምክንያት የብዙ ኃያላን አገሮችን ቀልብ ገዝቷል፡፡ ለምሳሌ የቀድሞ የጂቡቲ ቅኝ ገዥ የነበረችው ፈረንሣይ ‹‹FFDj›› የሚባል የጦር ሠፈር አላት፡፡ ከ9/11 የሽብር አደጋ በኋላ አሜሪካኖችም ፍላጎት አሳድረው፣ የአሜሪካ ባህር ኃይል ሠፈር (ካምፕ ሌሞኒየር) ተመሥርቷል፡፡ ጣሊያኖችም የጣሊያን ብሔራዊ ወታደራዊ ድጋፍ የሚል ሠፈር አቋቁመዋል፡፡ ጃፓኖች ከሁለተኛው የዓለም ጦርነት በኋላ ወደ ሌላ አካባቢ የሚገቡ አልነበሩም፡፡ አሁን ግን የጃፓን የራስ መከላከያ ኃይል ብለው ከህንድ ጋር በጥምር የጦር ሠፈር ከፍተዋል፡፡ ስለዚህ ከፈረንሣይ ሌላ አምስት አገሮች ወታደራዊ የጦር ሠፈር አላቸው ማለት ነው፡፡ ጂቡቲን የምታህል ትንሽ አገር እነዚህ ሁሉ ኃይሎች ሰፍረውባታል፡፡ በኤርትራም ሦስት አገሮች ወታደራዊ የጦር ሠፈር አላቸው፡፡ የተባበሩት ዓረብ ኤምሬትስና ኢራን አሰብ ላይ የጦር ሠፈር ገንብተዋል፡፡ እስራኤል ዳህላክ ደሴት ላይ የመርከብ ማሳረፊያ በሚል ወታደራዊ የጦር ሠፈር መሥርታለች፡፡ ሳውዲ ዓረቢያ፣ የተባበሩት ዓረብ ኤምሬትስና ግብፅ በአንድ በኩል፣ ካታርና ቱርክ በሌላ በኩል ተፅዕኗቸውን ለማሳደግ ታች ላይ እያሉ ነው፡፡ አካባቢው የውድድር ሜዳ የሆነ ይመስላል፡፡ የጦር ሠፈሮቹ መቋቋም በኢትዮጵያና በአፍሪካ ቀንድ አካባቢ የሚያመጣውን ተፅዕኖ ከአዎንታዊ ጎኑ ብንጀምር፣ የእነዚህ ኃይሎች በአካባቢው መኖር አገራችንንና የአፍሪካ ቀንድን በተወሰነ ደረጃ ከሽብር ጥቃት ሊያድን ይችላል ብዬ አስባለሁ፡፡ ምክንያቱም ብዙ ችግር ያለበት አካባቢ በመሆኑ አልቃይዳና አልሸባብን የመሳሰሉ የተለያዩ ኃይሎች ችግር ሊፈጥሩ ስለሚችሉ፣ የእነዚህ ኃይሎች መኖር ተፅዕኖውን የሚቀንሰው ይመስለኛል፡፡ በአሉታዊ ጎኑ ደግሞ አፍሪካውያን ያልሆኑ ኃይሎች ለራሳቸው ጥቅም ሲሉ በጂቡቲና በአካባቢው መሥፈራቸው ያሳስባል፡፡ የቀዝቃዛው ጦርነትነትን ዘመን በሚመስል ሁኔታ ቻይና ከአሜሪካ፣ ሳዑዲና የተባበሩት ዓረብ ኤምሬትስ ከኳታር ጋር ፍጥጫ ውስጥ ነው ያሉት፡፡ የእነዚህ ሁሉ  ኃይሎች እዚህ አካባቢ መረባረብ የአፍሪካ ቀንድን የውድድርና የፍጥጫ ሜዳ አድርጎታል፡፡ ይኼ የራሱ የሆነ ተፅዕኖ ይኖረዋል፡፡ በጂቡቲና በአካባቢው ላይ የሚደረግ ማንኛውም እንቅስቃሴ ለኢትዮጵያም መትረፉ የማይቀር በመሆኑ፡፡ ሪፖርተር፡- እንዲህ ዓይነት ሁኔታዎች ሲኖሩ ወይም ሲያጋጥሙ ኢትዮጵያ ምን ማድረግ አለባት?ፕ/ር ተስፋዬ፡- ሁሉንም ነገር ነቅቶ ከመጠበቅ ሌላ ምንም አማራጭ የለንም፡፡ ጂቡቲ ራሷን የቻለች ነፃ አገር ነች፡፡ የምትፈቅደውም፤ የምትከለክለውም ራሷ ናት፡፡ ነገሮች ጥሩ ሆነው ጂቡቲ ከኢትዮጵያ ጋር እንዲሁም ኢትዮጵያ ከኤርትራ ጋር በኮንፌደሬሽን ከተጣመሩ፣ በፖለቲካና በኢኮኖሚ አንድ ላይ እየተናበቡ መሥራት ይችላሉ፡፡ አሁን ግን ጂቡቲ የፈቀደችውን ኢትዮጵያ አይሆንም ልትል አትችልም፡፡ ወደፊት የኢኮኖሚና የፖለቲካ ኮንፌደሬሽንና ቀጣናዊ ትስስር እየመጣ ሲሄድ እየተወያዩ ለአካባቢው ጠቃሚ የሆኑ ነገሮችን ሊተገብሩ ይችላሉ፡፡ ሪፖርተር፡- በቅርቡ በኢትዮጵያና ኤርትራ መካከል የወረደው ሰላም በአፍሪካ ቀንድ ላይ ምን አንድምታ ይኖረዋል?ፕ/ር ተስፋዬ፡- በኢትዮጵያና ኤርትራ መካከል የወረደው ሰላም ትልቅ ክስተት ነው፡፡ እንደሚታወቀው ለ20 ዓመታት የዘለቀውን መፋጠጥ ፈረንጆች እንደሚሉት ‹‹No War-No Peace›› ማለትም ጦርነትም ሰላምም የሌለበትን ሁኔታ የለወጠ ክስተት ነው፡፡ ሁለቱም አገሮች ሃያ ዓመታትን አቃጥለዋል፡፡ በጦርነት ያጠፉትን ሀብት ለልማት ቢጠቀሙበት ኖሮ ኢኮኖሚያቸው ትልቅ ደረጃ ሊደርስ ይችል ነበር፡፡ እንደሚታወቀው የዛሬ ሁለት ዓመት ገደማ ኢትዮጵያ ውስጥ ያልተጠበቀ ሪፎርም ተካሂዶ ዓብይ አህመድ (ዶ/ር) ጠቅላይ ሚኒስትር ሆነው ተሾሙ፡፡ ይህንን ለውጥ ተከትሎ በአንዳንድ የአካባቢው አገሮች ሸምጋይነት ሁለቱም አገሮች ወደ ሰላማዊ መንገድ እንዲሄዱ ተደርጓል፡፡ እዚህ ላይ የተባበሩት ዓረብ ኤምሬትስና ሳዑዲ ዓረቢያ ትልቅ ሚና የተጫወቱ ይመስለኛል፡፡ ይህ የሰላም ስምምነት ለኢትዮጵያና ለኤርትራ ብቻ ሳይሆን፣ ለመላው አፍሪካ ቀንድ ቀጣና ከዚያም አልፎ ለመካከለኛው ምሥራቅ ትልቅ አንድምታ ይኖረዋል፡፡ በአካባቢው ሰላምና መረጋጋት ለዘለቄታው ሊያሰፍን ይችላል፡፡ ሰላም ካለ ደግሞ የኢኮኖሚ ዕድገት ይኖራል፣ እንዲሁም የፖለቲካ መረጋጋት ሊፈጠር ይችላል፡፡ እንደሚታቀው ከመቶ ሚሊዮን በላይ ሕዝብ ያላት ትልቋ አገር ኢትዮጵያ በሚያሳዝን ሁኔታ የባህር በር የሌላት ሆናለች፡፡ ከኤርትራ ጋር ሰላም መፍጠሩ ኢትዮጵያን አማራጭ የወደብ አቅርቦት በተሻለ ዋጋ ማግኘት የምትችልበት መንገድ ሊከፍት ይችላል፡፡ የኢትዮጵያና ኤርትራ ሕዝብ አንድ ሕዝብ ነው፣ ለብዙ ዓመታት አብሮ የኖረ፣ የተዋለደ ሕዝብ ነው፡፡ ሰላም ሲኖር የሕዝቦችን ነፃ ዝውውር ይፈጥራል፡፡ ሰዎች እንደፈለጉ መዘዋወር፣ ሸቀጥና ካፒታል እንደፈለጉ ማንቀሳቀስ ይቻላል፡፡ ስምምነቱ ለሁለቱም አገሮች ጠቃሚ ነው፡፡ ሪፖርተር፡- የኢትዮጵያና የኤርትራ ስምምነት በተጀመረበት ሁኔታ ወደፊት ተራምዷል ብለው ያስባሉ? ካልሆነስ ለምን?ፕ/ር ተስፋዬ፡-  አጀማመሩ ጥሩ ስለነበር እኔ ከዚህ በላይ ነበር የጠበቅኩት፡፡ ነገሮች በፍጥነት ሄደው ድንበሩ ተከፍቶ፣ ነፃ የሕዝብ እንቅስቃሴ በአየር ብቻ ሳይሆን በየብስም ይኖራል የሚል ግምት ነበረኝ፡፡ አሁን አንዳንድ ነገሮች ግልጽ አይደሉም፡፡ ለምን በኤርትራ በኩል ድንበሩን ከፍተው እንደገና እንደ ዘጉት በይፋ የተገለጸ ነገር የለም፡፡ የራሳቸው የሆነ ምክንያት ሊኖራቸው ይችላል፡፡ ከሕዝባዊ ወያኔ ሓርነት ትግራይ  (ሕወሓት) ጋር ብዙ ጊዜ ችግር ላይ ስለነበሩ፣ የኤርትራ መንግሥትም ያለፈውን ጦርነት የኢትዮጵያ ሕዝብ ሳይሆን ሕወሓት እኛን ለማጥቃት ያደረገው ነው ብሎ ስለሚያስብ፣ በዚያ በኩል ድንበሩን ሙሉ በሙሉ ከፍተው ነፃ ማድረጉን የፈለጉ አይመስልም፡፡ ችግሩ የተወሳሰበ ነው፡፡ በኤርትራ በኩል በግልጽ የወጣ ነገር የለም፡፡ በኢትዮጵያ በኩልም ለምን ሁኔታዎች በተጀመረው ፍጥነት አልሄዱም ለሚለው፣ እስካሁን ይፋዊ በሆነ መንገድ በመንግሥት በኩል የወጣ መረጃ ስለሌለ ምክንያቱን አናውቅም፡፡ ሪፖርተር፡- የአፍሪካ ቀንድ ቀጣና አገሮች በኢኮኖሚውና በፖለቲካው የሚተሳሰሩበትና ወደ ኮንፌዴራላዊ ሥርዓት ማደግ የሚችሉበት ዕድል ይኖራል ብለው ያስባሉ? ፕ/ር ተስፋዬ፡- ይኼ በምሁራን አካባቢ የቆየ ጥያቄ ሆኖ ግን እስካሁን መልስ ያላገኘ ነው፡፡ ኮንፌዴሬሽንን እንደ አንድ ትልቅ አማራጭ አድርገው የጻፉ ምሁራን አሉ፡፡ አንዱ በዚህ ላይ ብዙ ጹሑፍ ያቀረቡት ፕሮፌሰር ተስፋ ፅዮን መድኃኔ ይባላሉ፡፡ ኤርትራዊ ናቸው፡፡ የሚያዳምጥ ጠፍቶ ነው እንጂ ብዙ ጽፈዋል፡፡ የእርስ በርስ እንዲሁም የውክልና ጦርነት በአፍሪካ ቀንድ አካባቢ አለ፡፡ በአገሮች መካከልም አለመግባባት አለ፡፡ ባለፉት ጊዜያት ኤርትራ ከኢትዮጵያ፣ ከጂቡቲና ከሌሎችም አገሮች ጋር ችግር ነበረባት፡፡ በዚህ ምክንያት ኮንፌደሬሽን የሚታሰብ ነገር አልነበረም፡፡ ኮንፌዴሬሽንን ተግባራዊ ለማድረግ በሁሉም ዘንድ ሰላምና መተሳሰብ መኖር አለበት፡፡ ሁሉም ይጠቅመናል ብለው ማመን አለባቸው፡፡ ለምሳሌ ወደ ሰላሳ የሚጠጉ የአውሮፓ አገሮች ኅብረት ከመፍጠር አልፈው ብዙዎቹ አንድ ገንዘብ ማለት ዩሮ ነው የሚጠቀሙት፡፡ በአፍሪካ ቀንድ አካባቢም ኮንፌዴሬሽን የማይፈጸምበት ምክንያት የለም፡፡ ይኼንን የምልበት ምክንያት በአፍሪካ ቀንድ አካባቢ የባህል ትስስር አለ፣ የኢኮኖሚና የፖለቲካም ትስስርም ያለበት ቀጣና ነው፣ እንዲሁም ችግሮችንም በተለያዩ ደረጃ ይካፈላሉ፡፡ ለምሳሌ ድርቅ ከመጣ ሁሉም ዘንድ ነው የሚመጣው፡፡ ረሃብም እንደዚያው፡፡ የአካባቢ መራቆት፣ ድህነት፣ የፖለቲካ አለመረጋጋት ካለ ሁሉም ላይ ተፅዕኖ ስለሚኖረው የጋራ ጥረት አስፈላጊ ነው፡፡ የጋራ ጥረት አስፈላጊ ከሆነ የኮንፌዴሬሽን አስፈላጊነትን ያመጣል፡፡ በኮንፌዴሬሽን በመተሳሰር የጋራ ጥረትና የጋራ መፍትሔ ማምጣት ይቻላል፡፡በአሁኑ ወቅት ኮንፌዴሬሽን በአፍሪካ ቀንድ ቀጣና ለማምጣት ጎጠኝነትን፣ የሠፈር አስተሳሰብንና የሃይማኖት አክራሪነትን ከሥሩ መንቀል የግድ ይላል፡፡ ልክ የአውሮፓ ኅብረት እንዳደረገው ወደ ኮንፌዴሽን ለመሄድ ጭንቅላትንና አስተሳሰብን ሰፋ ማድረግ ይጠበቅብናል፡፡ አንተ ኢትዮጵያዊ ሆነህ ስለአገርህ ብቻ አይደለም መጨነቅ ያለብህ፡፡ ስለአፍሪካ ቀንድ ከዚያም ባለፈ ስለአፍሪካም ቀጥሎ ስለዓለም መጨነቅ አለብህ፡፡  በአፍሪካ ቀንድና በተለይም ኢትዮጵያ ውስጥ ትልቁ ችግር በጭንቅላት ላይ ብዙ አልተሠራም፡፡ ፈረንጆች 'ኮስሞፖሊታን' የሆነ አስተሳሰብ (Cosmopolitan Thinking) የሚሉት ሥራ ላይ መዋል አለበት፡፡ ማለትም ከጎጥህ ወጥተህ ስለዓለም፣ ስለአፍሪካ፣ ስለሰው ልጅ የምታስብበት ግንዛቤ መፈጠር አለበት፡፡ ሪፖርተር፡-  ኢትዮጵያ ቀደም ባሉ ዘመናት ከጎረቤትና ከዓረብ አገሮች ጋር ያላት ግንኙነት በጥርጣሬ የተሞላና መተማመን የሌለበት እንደነበር ይነገራል፡፡ ከቅርብ ጊዜ ወዲህ ደግሞ ሳዑዲ ዓረቢያን ጨምሮ ከኳታርና ከተባበሩት ዓረብ ኤምሬትስ ጋር ያለው ግንኙነት እየሞቀ መጥቷልና ይህ እንዴት ይታያል?ፕ/ር ተስፋዬ፡-  ቀደም ባሉት ጊዜያት በተሳሳተ መረጃና አስተሳሰብ ከዓረብ አገሮች ጋር ያለን ግንኙነት በጥርጣሬ ላይ የተመሠረተ ነበር፡፡ አንዳንድ የዓረብ አገሮችና ሌሎችም ኢትዮጵያን እንደ 'ክርስቲያን ደሴት' ይወስዷት ነበር፡፡ በፊት የነበሩት አፄዎችም እንዲህ ዓይነት ምልከታ ነበራቸው፡፡ እዚህ አገር ከአንድ ሦስተኛ በላይ የሚሆነው ሕዝብ ሙስሊም ሆኖ የክርስቲያን አገር ነው የሚል የተሳሳተ አስተሳሰብ ነበር፡፡ ኢትየጵያ ከእስራኤል ጋር በተለያዩ ምክንያቶች ወገናዊነት ታሳያለች የሚልም አመለካከት ለብዙ ጊዜ ነበር፡፡ አሁን ነገሮች እየተለወጡ መጥተዋል፡፡ እውነታዎች እየወጡ ሲመጡ ነገሮች እየተስተካከሉ የመጡ ይመስለኛል፡፡ ለምሳሌ ኤርትራና ኢትዮጵያን በማቀራረብና ሰላም እንዲወርድ ትልቁን ሚና የተጫወቱት፣ የተባበሩት ዓረብ ኤምሬትስና በመጠኑም ቢሆን ሳዑዲ ዓረቢያ ናቸው፡፡ ጠቅላይ ሚኒስትር ዓብይ ላይ ከመጡ በኋላ ብዙ የመካከለኛው ምሥራቅ የዓረብ አገሮችን ጎብኝተዋል፡፡ ጉብኝታቸው ኢትዮጵያ ከፍተኛ የሆነ ዲፕሎማሲያዊና ኢኮኖሚያዊ ጠቀሜታ እንድታገኝ አድርጓታል፡፡ አንዳንዶቹ በችግር ጊዜ ደራሽ ሆነዋል፡፡ ካዝናዋ ባዶ በነበረበት ጊዜ ድጎማ በማድረግ ለተወሰነ ጊዜ ኢኮኖሚዋ እንዲንቀሳቀስ የረዳችው የተባበሩት ዓረብ ኤምሬትስ ናት፡፡ ይኼ ለጥሩ ግንኙነት ተምሳሌት የሚሆን ነው፡፡ ኢትዮጵያና መካከለኛው ምሥራቅ በመልክዓ ምድር አቀማመጣቸው ጎረቤታሞች ናቸው፣ ሃይማኖታዊ ግንኙነታቸው ከፍ ያለ ነው፣  የእስምልናና የክርስትና ሃይማኖቶች የተፈጠሩት መካከለኛው ምሥራቅ ውስጥ ነው፡፡ በመካከለኛው ምሥራቅ የአየር ፀባዩ ደረቃማ ስለሆነ ብዙም የእርሻ ምርት የላቸውም፡፡ ኢትዮጵያ ደግሞ የእርሻ ምርት ውጤቶች ስላላት መካከለኛው ምሥራቅ ትልቅ ገበያ ሊሆናት ይችላል፡፡ ግንኙነቱ ሲታሰብ እነዚህን ሁሉ ነገሮች ታሳቢ ማድረጉ ጠቃሚ ይመስለኛል፡፡ ሪፖርተር-  የታላቁ የህዳሴ ግድብ ግንባታን አስመልክቶ የዓረብ ፓርላማ አባላትና የዓረብ ሊግ የግብፅን አቋም ደግፈው መግለጫ አውጥተው ነበር፡፡ ይኼንን እንዴት ይመለከቱታል? ፕ/ር ተስፋዬ፡- እርግጥ ነው እ.ኤ.አ. በኦክቶበር 2019 መጨረሻ ላይ የዓረብ ፓርላማ የግብፅን መንግሥት የሚደግፍ መግለጫ አውጥቷል፡፡ መግለጫው ለግብፅ ወገናዊነትን ያሳየና የኢትዮጵያን ሉዓላዊነት የሚፃረር ነበር፡፡ በመግለጫው ብዙም አልተደነቅኩም፡፡ ምክንያቱም ኢትዮጵያ የዓረብ ሊግ አባል አይደለችም፣ ግብፅ ግን ናት፡፡ በዚያ ላይ የዓረብ ሊግን የሚመሩት አህመድ አቡል ጌይት የሚባሉ ግብፃዊ ናቸው፡፡ በቅርቡ እኚህ ግብፃዊ የዓረብ ሊግ ዋና ጸሐፊ የህዳሴው ግድብ የግብፅን የውኃ ደኅንነት እንደሚጎዳ ከማሳሰብ አልፈው እኛ ታህሪር አደባባይ (Tahrir Square) ሙባረክን ለመጣል ስንረባረብ፣ ኢትዮጵያ የህዳሴውን ግድብ መገንባት ጀመረች በማለት እርግጠኛ ሆነው ሲናገሩ ነበር፡፡ ይኼ በጣም የተሳሳተ አስተያየት ነው፡፡ የግብፅ ሕዝብ የሚያገኘው እንዲህ ዓይነት መረጃ ነው፡፡ ግብፅ ውስጥ ሚዲያ ትልቅ ሚና አለው፡፡ መዋሸትና መወሻሸት ግብፅ ውስጥ ብዙም አይወገዝም፡፡ ወደ ግብፅ በተለያየ ጊዜያት ሄጃለሁ፣ ኢትዮጵያ ውኃን ልታቆመው ነው፣ ልታስርባችሁ ነው የሚባለው፡፡ የማይደረግ ዓይነት ፕሮፓጋንዳ የለም፡፡ አንዳንድ ግብፃውያን ናይል ወንዝ እዚያው ግብፅ ውስጥ መንጭቶ እዚያው የሚያልቅ ይመስላቸዋል፡፡ እስከዚህ ድረስ ውኃው የእኛ ነው ብለው ያስባሉ፡፡ የዓረብ ፓርላማ አባላትም ሆኑ የዓረብ ሊግ ዋና ጸሐፊ አስተያየት ወገናዊነትን ለማሳየት እንጂ፣ ይኼን ያህል ተፅዕኖ ያለው አይመስለኝም፡፡ ግብፅን አይዞሽ ለማለት የተደረገ ይመስለኛል፡፡ ሪፖርተር፡- የህዳሴውን ግድብ የውኃ አሞላልና አለቃቀቅን በሚመለከት ሦስቱ የተፋሰሱ አገሮች እያደረጉ ባሉት ድርድር በተደጋጋሚ እንደታየው ግብፅ ላለመስማማት የምትስማማው፣ እንዲሁም ችግሩ ከቴክኒካዊ መፍትሔ ይልቅ በዲፕሎማሲ እንዲያልቅ የምትፈልገው ለምንድነው?  ፕ/ር ተስፋዬ፡- ጥሩ ጥያቄ ነው፡፡ ግብፆች ቴክኒካዊ ጉዳይ ከመጣ እንደማያዋጣቸው ያውቁታል፡፡ ስለዚህ ቢቻል በዲፕሎማሲ ካልሆነ በማስፈራራት እነሱ በሚፈልጉት መንገድ የግድቡ ውኃ አሞላልና አለቃቀቅ እንዲካሄድ ይፈልጋሉ፡፡ አሁን በቅርቡ የውኃው ሙሌት ከ12 እስከ 20 ዓመታት እንዲሆን ሐሳብ አቅርበዋል፡፡ ይኼ በጣም የሚያሳዝንም የሚያስቅም ነው፡፡ ከ12 እስከ 20 ዓመታት ግድቡ ይሞላ ማለት ግድቡ ከጥቅም ውጪ ይሁን እንደ ማለት ነው፡፡ አንድ መኪና አቁመኸው ከአንድ ዓመት በኋላ ብትመጣ ምንም አገልግሎት ስላልሰጠ ዝጎ፣ ብዙ ነገሩ ተበላሽቶ፣ ከከፋም ሞተሩ አድሱኝ እስከሚል ደረጃ ደርሶ ታገኘዋለህ፡፡ በዚህም ሆነ በዚያ ግብፆች የውኃው ማከማቻ ከሞላ በኋላ የዓባይ ወንዝ የተፈጥሮ ፍሰቱን ጠብቆ እንዲሄድ ማድረግ አለባችሁ ነው የሚሉት፡፡ እ.ኤ.አ. በ1959 ግብፅና ሱዳን ‹የናይል ውኃ ስምምነት› ብለው የተፈራረሙት ኢትዮጵያን ሳያሳትፉ ሁለቱ ብቻ ተቀምጠው ግብፅ 55.5 በሊዮን ኪዩቢክ ሜትር ውኃ፣ ሱዳን ደግሞ የተቀረውን 18.5 ቢሊዮን ኪዩቢክ ሜትር ውኃ እንድታገኝ ነው፡፡ ይህንን ኢትዮጵያ ማክበር አለባት ብለው ይወተውታሉ፡፡ የኢትዮጵያ መንግሥት ስምምነቱ ኢትዮጵያን አይመለከትም ብሎ በንጉሠ ነገሥቱ ዘመን መግለጫ አውጥቷል፡፡ ማስፈራራቱም ሆነ ውኃ በዚህ መጠን መለቀቅ አለበት የሚሉት እነዚህ የግብፅ ሐሳቦች የኢትዮጵያን ሉዓላዊ ጥቅም የሚፃረሩ ናቸው፡፡ እንደሚታወቀው 85 በመቶ የናይል ውኃ ከኢትዮጵያ ነው የሚሄደው፡፡ ኢትዮጵያ በዓባይ ውኃ ሙሉ በሙሉ የመጠቀም መብት አላት፡፡ እርግጥ ነው ሙሉ በሙሉ የመጠቀም መብት ሲኖርህ ግን፣ ሌላውን አገር እንዳይጠቀም ማድረግ አለብህ ማለት አይደለም፡፡ ለግብፅ ሕዝብም መታሰብ አለበት፡፡ ይህም ሆኖ ኢትዮጵያ ግብፅ አሁን በምታቀርበው ቅድመ ሁኔታ በምንም ተዓምር መስማማት የለባትም፡፡ በኢትዮጵያ በኩል ውኃ ማከማቸቱ በመጪው ክረምት ይጀምራል፡፡ ከ13 የውኃ ማመንጫ ተርባይኖች ሁለቱ በታኅሳስ 2013 ዓ.ም. ኃይል ማመንጨት ይጀምራሉ ተብሎ ይጠበቃል፡፡ እነዚህ ሥራዎች በፕሮግራሙ መሠረት መካሄድ አለባቸው ነው የምለው፡፡ ሪፖርተር፡-  እየተካሄደ ባለው የህዳሴ ግድብ ድርድር የአሜሪካ በታዛቢነት መገኘት ብዙዎችን አስገርሟል፡፡ ለመሆኑ አሜሪካ በዚህ ድርድር የተጋበዘችው ለምንና በምን ሁኔታ ነው?ፕ/ር ተስፋዬ፡- አሜሪካ እንድታደራድራቸው የተማፀኑት የግብፅ ፕሬዚዳንት አልሲሲ ናቸው፡፡ በተለያዩ ታሪካዊ ምክንያቶች ግብፅና አሜሪካ ከካምፕ ዴቪድ ስምምነት ጊዜ ጀምሮ ጠበቅ ያለ ግንኙነት ነው ያላቸው፡፡ እንደሚታወቀው በዓለም ላይ ከፍተኛ የአሜሪካ ወታደራዊና ኢኮኖሚያዊ ዕርዳታ ከሚያገኙት አንደኛ እስራኤል ስትሆን፣ ሁለተኛዋ ደግሞ ግብፅ ናት፡፡ በዚህም ምክንያት የግብፁ አልሲሲ ፕሬዚዳንት ዶናልድ ትራምፕን ከኢትዮጵያ ጋር እንዲያሸማግሉዋቸው ስለተማፀኑዋችው ነው የገቡበት እንጂ፣ ሰውዬው (ዶናልድ ትራምፕ) ስለናይል ብዙ የሚያውቁት ነገር ያለ አይመስለኝም፡፡ ኢትዮጵያ የአሜሪካን ሸምጋይነት በምን ዕሳቤና ለምን እንደተቀበለች ለእኔ ግልጽ አይደለም፡፡ ይመስለኛል በግብፆች ዕሳቤ ኢትዮጵያ ከአሜሪካ ብዙ ዕርዳታ ስለምታገኝ ተፅዕኖ ልታደርግ ትችላለች፣ ወይም አሜሪካን ሲያዩ የኢትዮጵያ ተደራዳሪዎች ሊፈሩ ይችላሉ ብለው ገምተው ሊሆን ይችላል፡፡ ካይሮ፣ ካርቱምና አዲስ አበባ እያልን ከምንመላለስ ኃያሏ አገር አሜሪካ፣ የዓለም ባንክና የአሜሪካ የገንዘብ ሚኒስትር ባሉበት ብንደራደር የተጨበጠ ውጤት ያመጣል ብለው ግብፆች ወደ አሜሪካ የወሰዱት ይመስለኛል፡፡ ይህ ዕሳቤያቸው ውጤት እያመጣላቸው ይመስለኛል፡፡ ሪፖርተር፡-  በዓባይ ተፋሰስ አገሮች አሁንና ወደፊት ሊፈጠሩ የሚችሉ የውኃ ፖለቲካ ግጭቶችን ለማስቀረት ምን መሠራት አለበት?ፕ/ር ተስፋዬ፡-  ይህንን ለማድረግ ሁሉም አሸናፊ የሚሆኑበትን መፍትሔ (Win-Win Solution) መሻት ያስፈልጋል፡፡ አንዱ ወገን የራሱን ጥቅም በማስከበር ሌላው እንዲጎዳ ከሞከረ (Win-Lose Solution) አንዱ ተሸናፊ ሌላው አሸናፊ ይሆናል፡፡ ምክንያቱም በመጨረሻ ውጤቱ ሁሉም ተሸናፊ የሚሆኑበት (lose-lose) ስለሚሆን፡፡ ዓባይ የጋራ ሀብት ነው፣ ድንበር አቋራጭ ወንዝ ነው፡፡ የጋራ ሀብትና ድንበር አቋራጭ ወንዝ ላይ ልክ እንደ ሌሎች ድንበር ተሻጋሪ ወንዞች ለምሳሌ ያህል ሴኔጋል፣ ኮሎራዶና ሚኮንግ ወንዞች ሁሉም ተነጋግረውና ተስማምተው፣ ሁሉም አሸናፊ የሚሆኑበትን መንገድ መፈለግ አለባቸው፡፡ እንዲህ ከመሆን ፈንታ እኔ ነኝ የተሻለ አቅም ያለኝ፣ ድምፅን በድምፅ የመሻር መብት አለኝ፣ በታሪክ ተጠቃሚ ነበርኩ እናንተን አላውቃቸሁም ከተባለ ችግር ይፈጠራል እየተባለ ነው፡፡ አሁን በዓባይ ላይ ያለው ተጨባጭ ሁኔታ በሚያሳዝን መልኩ ይህንን ይመስላል፡፡ በህዳሴ ግድብ ድርድር መፍትሔ ከተፈለገ ብዙ ነገር ያለው ከኢትዮጵያ ይልቅ በግብፅ ሜዳ ውስጥ ነው፡፡ ግብፅ አጨቃጫቂ የሆኑትን ከቅኝ ግዛት በፊትና በኋላ የነበሩ የዓባይ ወንዝ ስምምነቶችን ልክ ናቸው፣ ተግባራዊ መሆን አለባቸው የሚል ግትር አቋሟን ሙሉ በሙሉ መለወጥ አለባት፡፡ መፍትሔው የዛሬ አሥር ዓመት አካባቢ የተዘጋጀ የናይል ተፋሰስ ትብብር ማዕቀፍ (Nile Basin Cooperative Framework – CFA) የናይል ሴክሬታሪያት ጽሕፈት ቤት  በሚገኝበት ኢንተቤ (ኡጋንዳ) የተቀመጠውን ሰነድ መፈረም ነው፡፡ ስድስት አገሮች ማለትም ኢትዮጵያ፣ ኬንያ፣ ታንዛኒያ፣ ኡጋንዳ፣ ብሩንዲና ሩዋንዳ ፈርመዋል፡፡ ከእነዚህ አገሮች ሦስቱ ኢትዮጵያን ጨምሮ ለፓርላማዎቻቸው አቅርበው አፀድቀውታል፡፡ ግብፅና ሱዳን እስከ ዛሬ ባለመፈረማቸው ሰነዱ ፀድቆ ሥራ ላይ ሊውል አልቻለም፡፡ በጥሞናና በሰከነ መንገድ ካሰቡበት ሰነዱ ለሱዳንም ሆነ ለግብፅ በጣም ጠቃሚ የሆነ ስምምነት ነው፡፡ ያለነው 21ኛው ክፍለ ዘመን ላይ ነው፡፡ የሕዝብ ቁጥር እየጨመረ መጥቷል፡፡ አዳዲስ ችግሮች በየጊዜው እየተፈጠሩ ነው፡፡ ሁኔታዎች እንዲህ ባሉበት ሁኔታ የቆየና ሁሉም ያልተስማሙበትን ስምምነቶች ተቀበሉ ማለት አያዛልቅም፡፡ ግብፅ ከሁሉም የናይል ተፋሰስ አገሮች በአንፃራዊ ሁኔታ ያደገች ነች፡፡ አቅሙም ሀብቱም ያላት አገር ስለሆነች ዓባይ ረዥም ወንዝ ቢሆንም ትንሽ ውኃ ይዞ የሚሄድ በመሆኑ፣ እሱ ላይ ብቻ ከማተኮርና ከመፋጠጥ ሌሎች የውኃ ምንጮችን መጠቀም ትችላለች፡፡ እስራኤሎች የታወቁበትን የጠብታ መስኖ መጠቀም ብዙ ውኃ ለመቆጠብ ይረዳል፡፡ አጠገባቸው ሜዲትራኒያን ባህር፣ ቀይ ባህር አለ ከዚያ ውኃ ጨለፍ አድርጎ ጨው አልባ በማድረግ (Desalinization) መጠቀም ይችላሉ፡፡ ውኃ እንደገና አጣርቶ የመጠቀም (Recycling) አቅሙም አላቸው፡፡ እንዲሁም የከርሰ ምድር ውኃ ብዙ ስላላቸው (Aquifer) እነዚህን አጎልብተው ቢጠቀሙ፣ ለእነሱም ለሌሎችም የተፋሰስ አገሮች የሚበጅ መፍትሔ ይመስለኛል፡፡ ሪፖርተር፡- ቀደም ብለው ከዓመት በፊት በድረ ገጾችና በጋዜጦች ባወጡዋቸው ጽሑፎች፣ ከለውጡ በኋላ ኢትዮጵያ ውስጥ ስምንት የሚደርሱ ተግዳሮቶች እያጋጠሙ እንደሆነ ጠቁመው ነበር፡፡ ባለፈው አንድ ዓመት በላይ የነበረውን ሁኔታ እንዴት እያዩት ነው? ተግዳሮቶቹ እየቀነሱ ነው ወይስ እየጨመሩ ነው ማለት ይቻላል?ፕ/ር ተስፋዬ፡- ከዚህ ቀደም የዛሬ ዓመት አካባቢ ለውጡን እየገጠሙ ያሉ ስምንት የሚደርሱ ተግዳሮቶችን ጠቅሼ ነበር፡፡ አሁን አንዳንዶቹ ችግሮች ረገብ ብለዋል፣ አንዳንዶቹ ደግሞ ብሰዋል፡፡ ያለ ምንም ጥርጥር መናገር የሚቻለው አሁንም ኢትዮጵያ መስቀለኛ መንገድ ላይ መሆኗን ነው፡፡ አንዳንዶቹን ለመጥቀስ ያህል፣ ለምሳሌ ማኅበራዊ ሚዲያውን አግባብ ባልሆነ መንገድ አፍራሽ ለሆኑ ተግባራት መጠቀም የሚለው አንድ ትልቅ ተግዳሮት እየጨመረ እንጂ እየቀነሰ አለመምጣቱን ነው፡፡ ደረጃቸው ቢለያይም ብዙ አገሮች በማኅበራዊ ሚዲያ የሚሠራጩ የውሸት ዜና ችግር ሰለባዎች ናቸው፡፡ በሐሰት ሕዝብን ከሕዝብ፣ አንዱን ብሔር ከሌላው ብሔር ጋር በማጋጭት የሚረኩ ሰዎች ባሉበት እንደ ኢትዮጵያ ያለ አገር ይኼ ችግር በአጭሩና በቀላሉ ይቀረፋል የሚል እምነት የለኝም፡፡ የጭንቅላት ማለት የአስተሳሰብ ዕድገት ይፈልጋል፡፡ በዚህ አገር ትልቁ ክፍተት ጭንቅላት ላይ አለመሠራቱ ነው፡፡ ይህ ሁኔታ ቢኖር ጊዜውን የውሸት ዜና በመልቀቅ የሚያቃጥል ግለሰብ ወይም ቡድን ባልኖረ ነበር፡፡ ጋዜጠኝነትናና ፖለቲከኝነት በተሳሳተ መንገድ የአንድ ሳንቲም ሁለት ገጽታ ሆነዋል ያልኩትም እየባሰ የሄደ ይመስለኛል፡፡ በሁኑ ወቅት በነፍስ ወከፍ ብናሰላው እንደ ኢትዮጵያ ብዙ ‘የፖለቲካ ተንታኝ’ ያለበት አገር ያለ አይመስለኝም፡፡ ዋናው ችግር የፖለቲካ ተንታኝ ተብለው የሚቀርቡት ሰዎች ብዙ ጊዜ የፖለቲካ ዕውቀቱ የሌላቸውና ወገንተኛ የሆኑ ሰዎች ናቸው፡፡ ኅብረተሰቡ ውስጥ ውዥንብር የሚፈጥሩትም እነዚህ ዕውቀት አልባ ‘የፖለቲካ ተንታኞች’  ናቸው፡፡ የለውጡ ኃይል በዋልታ ረገጥ ኃይሎች መካከል መገኘት ያልኩትም እየባሰ እንጂ እየቀነሰ የመጣ አይመስለኝም፡፡ ይኼንንም በአንዳንድ መገናኛ ብዙኃን የሚቀርቡ ሰዎችን በማየት በቀላሉ ማወቅ ይቻላል፡፡ እነዚህ ሰዎች ለጥፋት የተሠለፉ ናቸው፡፡ እንዲህ ዓይነት ሁኔታ እስከ ምርጫውና ከዚያም በኋላ ሊቀጥል ይችላል፡፡ ኅብረተሰቡ ማን ምን እንደሚፈልግና ማን ሊጠቅመው እንደሚችል በመገንዘብ እነዚህ ዋልታ ረገጥ የሆኑ ኃይሎችን/ ጽንፈኞችን አሁኑኑ ውሎ ሳያድር በቃችሁ ማለት አለበት፡፡ ባጭሩ ሊያንጓልላቸው ይገባል፡፡ ጤናማ ያልሆነ የኢኮኖሚ ሥርዓትና ሥራ አጥነት በከፍተኛ ደረጃ መጨመር እንደተግዳሮት ጠቅሼው ነበር፡፡ የዋጋ ግሽበቱ እንዳለ ነው፡፡ የኑሮ ውድነቱም እየጨመረ ነው፡፡ የዓለም ባንክና የዓለም የገንዘብ ተቋም፣ በሁለትዮሽ ግንኙነት፤ የአውሮፓ ኅብረትና የተለያዩ አገሮች በአገሪቱ ላይ በጎ አመለካከት እየፈጠሩ ስለመጡ፣ ከዓለም ባንክና ከዓለም የገንዘብ ተቋም ሦስት ቢሊዮን ዶላር ይገኛል ተብሏል፡፡ በዚህ ኢኮኖሚው ትንሽ በመጠኑም ቢሆን ሊረጋጋ ይችላል፡፡ ሌሎቹንም የገንዘብ ምንጮች ጨምሮ እስከ ሦስት ቢሊዮን ዶላር ይገኛል ነው የተባለው፡፡ ገንዘቡ  ኢኮኖሚውን ለማረጋጋት፣ የዋጋ ግሽበትንና የኑሮ ውድነትን ለመቀነስ፣ ሥራ ለመፍጠርና የሕዝቡን ደኅንነት ለማረጋገጥ መጠቀም አለብን፡፡ ዞኖች ""ክልል እንሁን"" የሚለው ጥያቄያቸው ሌላው ተግዳሮት ነው ብዬ አንስቼ ነበር፡፡ የሲዳማ ዞን የክልልነት ጥያቄ ተመልሷል፡፡ አሁን በደቡብ ክልል ከአሥር በላይ የሚሆኑ ዞኖች የክልል እንሁን ጥያቄ አንስተዋል፡፡ በእኔ እምነት የክልልነት ጥያቄ ኢኮኖሚያዊ፣ ሥነ ልቦናዊና ከማንነት ጥያቄ ጋር የሚያያዝ ይመስለኛል፡፡ ለእነዚህ ጥያቄዎች መፍትሔው ተከታታይ ውይይቶችን በማካሄድ ኢኮኖሚያዊና ሥነ ልቦናዊ ጥያቄዎችን መቅረፍና የማንነት ችግሮችን መመለስ አስፈላጊ ይመስለኛል፡፡ ጥያቄውንም ሊያረግበው ይችላል፡፡ ወደኋላ እያዩ ወደ ፊት ለመሄድ የሚፈልጉ ግለሰቦችና ቡድኖች መኖር የለውጡ ተግዳሮት እንደሆነ ያነሳሁትም፣ በአንዳንድ ወገኖች የፓርቲ መመርያ ሆኖ የመንቀሳቀሻ አጀንዳ እየሆነ ነው፡፡ በታሪክ ብዙ ስህተት ተፈጥሮ ሊሆን ይችላል፣ ተፈጥሯልም ብዬ አስባለሁ፡፡ ይኼ ግን ኢትዮጵያ ላይ ብቻ የሆነ አይደለም፡፡ ጀርመን፣ እንግሊዝ፣ ሩሲያ የትም አገር ሂድ በታሪክ ጥሩም መጥፎ ነገር ተፈጥሯል፡፡ የቀድሞ መሪዎች እንዲህ አደረጉ፣ አላደረጉም የሚል ክርክር የሚጠቅም አይመስለኝም፡፡ በታሪክ ከዚህም በላይ ተፈጥሮ ሊሆን ይችላል፡፡ ጭቅጭቁን በማለዘብና ካለፈው ትምህርት በመውሰድ ጠቃሚ ጠቃሚውን በማጎልበት፣ ቆሻሻውን ድርጊት ኮንኖና ድጋሚ እንዳይመጣ ማድረግ ነው የሚጠበቅብን፡፡ ጀርመን በሁለተኛው የዓለም ጦርነት ዓመድ የሆነች አገር ነበረች፡፡ ያለፈውን ችግራቸውን ወደ ጎን ትተው፣ ሙዚየም ውስጥ ከተው፣ ወደፊት በማየት አሁን ምን የመሰለ አገር ገንብተዋል፡፡ የጃፓንም አካሄድ እንደዚያው ነው፡፡ ኢትዮጵያ ይኼንን መከተል ያለባት ይመስለኛል፡፡ ሪፖርተር፡-  በኢትዮጵያ የእርስ በርስ ግጭትና የመፍረስ አደጋ እንዳዥበበ የተለያዩ አካላት በሥጋት ውስጥ ሆነው ይናገራሉና ይህ ችግር ያጋጥማል ብለው እርስዎም ያስባሉ?ፕ/ር ተስፋዬ፡- እያንዣበበ ያለ ግጭትና የመፈራረስ አደጋ አለ የሚባለው ማስፈራሪያ ሳይሆን እውነትነት ያለው ይመስለኛል፡፡ በአሁኑ ጊዜ ኢትዮጵያ ውስጥ ዋልታ የረገጡ ኃይሎች ጫፍና ጫፍ ሆነው ገመድ ጉተታ ነው የያዙት፡፡ ገመድ ጉተታው መጨረሻ ላይ እነሱን ጨምሮ ሁሉንም የኢትዮጵያ ሕዝብ ይዞ ነው የሚጠፋው፡፡ አሸናፊ አይኖርም፣ ሁሉም ግን ተሸናፊ ነው የሚሆነው፡፡ የጽንፈኞች ዋና ዓላማቸው ወክለነዋል በሚሉት ብሔረሰብ ስም ሥልጣን ላይ መውጣት ነው፡፡ አፈ ታሪኩን ከትክክለኛው ታሪክ ጋር በመደበላለቅ የሕዝቡን ስሜት በመቀስቀስ ብቻ የሥልጣን ማማ ላይ ለመውጣት ከፍተኛ ጥረት እያደረጉ ነው፡፡ የተማረው ክፍል፣ ኢትዮጵያ እንድትድን የሚመኝ ወገን በሙሉ እውነታውን ከማሳወቅ ወደኋላ ማለት የለበትም፡፡ አሁን በኢትዮጵያ ውስጥ በግልጽ የሚታየው በጣት የሚቆጠሩ ዋልታ ረገጥ ግለሰቦችና ቡድኖች ሲጨፍሩ፣ ከ90 በመቶ በላይ የሆነው አብዛኛው ሕዝብ ማለት ብዙኃኑ (The Silent Majority) ዝም ብሎ ተመልካች ሆኗል፡፡ ይህ አሁኑኑ መለወጥ አለበት፡፡ ሜዳውንም፣ ወሬውንም፣ መሣሪያውንም፣ መሪውንም፣ ቃላቱንም ለጽንፈኞች ትቶ ሌላው ፀጥ ብሎ እየተመለከተ መሆኑ ከፍተኛ አደጋ ሊያመጣ ይችላል፡፡ ዝም ያለው ብዙኃኑ ሕዝብ ራሱንም አገሪቱንም ለማዳን ዛሬውኑ መንቀሳቀስ መጀመር አለበት፡፡ ንዑስ ከበርቴው (የእኔ ዓይነቱ) አንድ ቤት ካለው ሁለተኛ ቤት ለመሥራት፣ አንድ መኪና ካለው ሌላ መኪና ለመጨመር የተጨነቀ (Obssesed) ይመስለኛል፡፡ ግጭትና ጦርነት ከመጣ ቤትም፣ መኪናም፣ ገንዘብም፣ ልጆችም፣ ቤተሰብም ሁሉም ነገር ዱቄት ይሆናል፣ ይጠፋል፡፡ መፍትሔው ሕዝቡ ራሱን ማደራጀት አለበት፡፡ በአገር ደረጃ፣ በከተማ፣ በገጠርም ራሱን ከጽንፈኛ ኃይሎች ለመከላከልና አገሪቷን ለማዳን መደራጀት አለበት፡፡ ሪፖርተር፡-  የአፍሪካ ኅብረት የአፍሪካን ችግሮች በአፍሪካውያን መፍታት የሚለው መርህ ምን ያህል እየተተገበረና እየጎለበተ መጥቷል? በእርግጥስ አፍሪካውያን በራሳቸው ችግሮቻቸውን እየፈቱ ነው ለማለት ይቻላል ወይ? የዓባይ ወንዝ ድርድር ለምን በዚህ መርህ አይከናወንም?ፕ/ር ተስፋዬ፡- የአፍሪካ ኅብረት የአፍሪካን ችግሮች በአፍሪካዊያን መፍትሔ መስጠት (African Solutions to African Problems) የሚል ጥሩ መፈክር አንግቧል፡፡ ይህ ነገር መጎልበት አለበት፡፡ ለምሳሌ የናይልን ያልተፈቱ ችግሮች ይዞ አትላንቲክን አቋርጦ ዋሽንግተን ዲሲ ድረስ ይዞ መሄድ ለእኔ አይታየኝም፡፡ የናይል ወንዝ ያለው እዚህ ነው፣ ለምን እዚያ እንሄዳለን? ይኼ መፍትሔ ማግኘት ያለበት ወንዙ ከሚፈስባቸው አገሮች ጋር በመነጋገር ነው፡፡ ዋሽንግተን ዲሲ መሄድ የአፍሪካን ችግሮች በአፍሪካዊያን መፍታት ከሚለው መርህ በተፃራሪ የቆመ ነው፡፡ ለአፍሪካ ኅብረትም የሚያሳፍር ነው፡፡ ለምሳሌ አሁንም ዕልባት ያላገኘው የናይል ድርድር በዚህ ወር መፍትሔ ካላገኘ ጠቅላይ ሚኒስትር ዓብይ ደቡብ አፍሪካ ለጉብኝት ሄደው ፕሬዚዳንት ራማፎዛን ቃል ባስገቡት መሠረት ደቡብ አፍሪካ እንድትሸመግል ማድረጉ፣ የአፍሪካ ኅብረትን ለአፍሪካዊ ችግሮች አፍሪካዊ መፍትሔ መስጠት መፈክር ተግባራዊ ማድረጊያ ጥሩ ምሳሌ ሊሆን ይችላል፡፡",,Amharic,ቆይታ,
https://www.ethiopianreporter.com/article/18230,‹‹ኮሮና ቫይረስን በተመለከተ ያልተገቡና ሥጋት ላይ የሚመሠረቱ ውዥንብሮችን ለማስቀረት ብቸኛው መንገድ ግልጽነት ማስፈን ነው›› ጆን ንኬንጋሶንግ (ዶ/ር)፣  የአፍሪካ የበሽታ ቁጥጥርና መከላከል ዳይሬክተር,,http://www.ethiopianreporter.com/sites/default/files/2020-02/amharic-I_92.jpg,ብርሃኑ ፈቃደ,ጆን ንኬንጋሶንግ (ዶ/ር) በአፍሪካ ኅብረት ሥር ለሚተዳደረው የአፍሪካ የበሽታ ቁጥጥርና መከላከል ማዕከል (አፍሪካ ሲዲሲ) ዳይሬክተር ናቸው፡፡ ተቋሙን እንዲመሩ ከመሾማቸው ቀድሞ፣ በአሜሪካ ሲዲሲ ሥር ሴንተር ፎር ግሎባል ሔልዝ የተሰኘውን የጤና ተቋም በተጠባባቂ ምክትል ዋና ኃላፊነት መርተዋል፡፡ በዚያው በአሜሪካ ሲዲሲ ሥር የኢንተርናሽናል ላቦራቶሪ ቅርንጫፍ በሆነውና የኤችአይቪ/ኤድስ፣ እንዲሁም የሳንባ በሽታን በሚመለከተው ክፍል ውስጥ በዋና ኃላፊነት ሠርተዋል፡፡ ትሮፒካል ባዮሜዲካል ሰርቪስ፣ እንዲሁም ሜዲካል ኤንድ ፋርማሲውቲካል ሳይንስስ በተሰኙ የትምህርት መስኮች ሁለት የማስትሬት ዲግሪዎችን ከዩኒቨርሲቲ ኦፍ ብራስልስ አግኝተዋል፡፡ የሕክምና ዶክትሬታቸውን በሜዲካል ሳይንስስ (ቫይሮሎጂ) መስክ በዚሁ ዩኒቨርሲቲ ሠርተዋል፡፡ እ.ኤ.አ. ከ1993 እስከ 1995 ባለው ጊዜ በቤልጂም ኢንስቲትዩት ኦፍ ትሮፒካል ሜዲስን በተሰኘ ተቋም የሕክምና ዘርፍ ኃላፊ በመሆንና የዓለም ጤና ድርጅት ተባባሪ በሆነው የኤችአይቪ ምርመራ ማዕከል አገልግለዋል፡፡ እ.ኤ.አ. በ1995 የአሜሪካ ሲዲሲን ሲቀላቀሉ በተለይ የላቦራቶሪ ዘርፉን በኃላፊነት ለመምራት፣ የኮትዲቯር የሲዲሲ አቢጃን ማዕከል ዋና ኃላፊ ሆነው ነበር፡፡ በሙያቸውና በኃላፊነት ከሠሩባቸው ትልልቅ ተቋማት ባሻገር በአሜሪካ የጤና ሚኒስቴር ለኅብረተሰብ ጤና ጥበቃ ምርምር ሥራዎች የሚበረከተውንና ‹‹ሼፐርድ አዋርድ›› የተሰኘውን ሽልማት አግኝተዋል፡፡ ዩኤስ ዳይሬክተርስ ሪኮግኒሽን አዋርድ፣ እንዲሁም በቅርቡ ዊሊያም ዋትሰን የተሰኘውና ለላቀ አስተዋጽኦ የሚሰጠውን ሜዳይ በማግኘት በሲዲሲ ማዕከል የሚሰጠውን ይህንን ከፍተኛ የዕውቅና ሽልማት የተጎናፀፉ አፍሪካዊ መሪ ናቸው፡፡ ሽልማቱ በተለይ በላቦራቶሪ ምርምር መስክ አስተዋጽኦ ላደረጉና በመሪነት ሚናቸው ለተመሰከረላቸው የሚሰጥ ከመሆኑም ባሻገር፣ በአሜሪካ ፕሬዚዳንቶች ‹‹ፕሬዚዳንትስ ኢመርጀንሲ ፕላን ፎር ኤድስ ሪሊፍ›› የተሰኘውን ፕሮግራም በመደገፍ ሚናቸው ልቆ ለሚገኙ ባለሙያዎችና ኃላፊዎች የሚሰጥ ነው፡፡ በኮትዲቯር መንግሥት የሚሰጠውን ‹‹ናይት ኦነር›› የተሰኘ የመስፍናውያን የክብር ሜዳልያ ተቀብለዋል፡፡ እ.ኤ.አ. በ2017 በሴኔጋል ፕሬዚዳንት ማኪ ሳል ‹‹ኦፊሰር ኦፍ ላየን›› የተሰኘውን ሽልማት በኅብረሰብ ጤና ዘርፍ ላበረከቱት አስተዋጽኦ መታሰቢያ ይሆናቸው ዘንድ ተበርክቶላቸዋል፡፡ በበርካታ ዓለም አቀፍ ተቋማት ውስጥ በልዩ ልዩ የአማካሪነት ሥራዎች የሚሳተፉት ዶ/ር ንኬንጋሶንግ፣ የዓለም አቀፉ የፀረ ኤችአይቪ ክትባት ተቋምን፣ እንዲሁም የበሽታ ወረርሽኝን ለመከላከል በተዘረጋው ዓለም አቀፍ የዝግጁነት ጥምረት ውስጥ በመሳተፍ ላይ ይገኛሉ፡፡ በአካዴሚውም ቢሆን በርካታ ጆርናሎችንና መጻሕፍትን በመጻፍና በማበርከት፣ እንዲሁም በመገምገም እንደሚሳተፉ ግለ ታሪካቸው ይመሰክራል፡፡ በአሁኑ ወቅት የአፍሪካ ኅብረት ከሁለት ዓመታት በፊት በመሪዎች ውሳኔ ያቋቋመውን አፍሪካ ሲዲሲ በመምራት ላይ የሚገኙትን ጆን ንኬንጋሶንግ (ዶ/ር)፣ አሳሳቢውንና እንደ ሰደድ እየተዛመተ የሚገኘውን የኮሮና ቫይረስ በተመለከተ ብርሃኑ ፈቃደ፣ የአፍሪካን ሥጋቶችና የዝግጁነት ሥራዎች በሚመለከት ኃላፊውን አነጋግሮ የሚከተለውን አጠናቅሯል፡፡  ሪፖርተር፡- ስለኮሮና ቫይረስ ከመነጋገራችን በፊት የአፍሪካ ሲዲሲ ባለፉት ሁለት ዓመታት ውስጥ ምን ሲያከናውን እንደቆየ ቢገልጹልን? ዶ/ር ንኬንጋሶንግ፡- አፍሪካ ሲዲሲ የተቋቋመው በአፍሪካ ኅብረት የመሪዎች ጉባዔ ውሳኔ መሠረት እ.ኤ.አ. ጃኑዋሪ 31 ቀን 2018 ነበር፡፡ ወቅቱ የኢቦላ በሽታ ወረርሽኝ የተከሰተበትና በምዕራብ አፍሪካ በተለይም በሴራሊዮን፣ በላይቤሪያና በጊኒ 11 ሺሕ በበሽታው የተያዙ ሰዎች የሞቱበት ነበር፡፡ ከዚህ በመነሳት የአፍሪካ መሪዎች ትልቅ ትርጉም ያለው ውሳኔ በማሳለፍ፣ የአፍሪካ ሲዲሲ እንዲቋቋም የሚጠይቀውን የትግበራ ሒደት እንዲፋጠን አድርገዋል፡፡ ተቋሙ እንዲመሠረት በተወሰነው መሠረት በሁሉም ቀጣናዎች የየራሱ አደረጃጀቶችን ይዞ እንዲቋቋም ተደርጓል፡፡ በመሆኑም አምስት ቀጣናዎችን ይዞ ለምዕራብ አፍሪካ፣ ናይጄሪያን፣ ለማዕከላዊ አፍሪካ ክፍል ጋቦንን፣ ለደቡባዊ አፍሪካ ዛምቢያን፣ ለሰሜን አፍሪካ ግብፅን፣ እንዲሁም ለምሥራቅ አፍሪካ ኬንያን የየቅርንጫፎቹ ማዕከላት ዋና መገኛ በማድረግ ሥራ ጀምሯል፡፡ በኅብረተሰብ ጤና አገልግሎት መስክ የሚንቀሳቀስ አኅጉራዊ ተቋም ሲሆን፣ የተሰጠው ተልዕኮም አፍሪካን ከማንኛውን ዓይነት በሽታ የመጠበቅ፣ ከተላላፊ ብቻም ሳይሆን ከማይተላለፉ በሽታዎችና በየጊዜው እየተከሰቱ ከሚገኙ አዳዲስ በሽዎችም ጭምር አኅጉሪቱን የመከላከል፣ እንደ ኤችአይቪ፣ ሳንባና ወባ ያሉ ወረርሽኞችንም የመከላከል የዕለት ተዕለት ተግባሮቹ ናቸው፡፡  ሪፖርተር፡- ኮሮና ቫይረስን ጨምሮ ባለፉት ሁለት ዓመታት ውስጥ በርካታ በሽታዎች ተከስተዋል፡፡ ይሁንና አፍሪካ እንዲህ ካሉ ተላላፊ በሽታዎችም ሆነ ከሌሎቹ የበሸታ ዓይነቶች ሊደርስባት የሚችለውን ጉዳት ለመቋቋም ያላት ብቃት ምን ያህል ነው? ዶ/ር ንኬንጋሶንግ፡- ራዕዩ፣ ዕውቀቱና ፖለቲካዊ ተነሳሽነቱን ያሳዩ የአፍሪካ መሪዎች ምንጊዜም መመሥገን አለባቸው፡፡ በአሁኑ ወቅት ራሳችንን አስገራሚ ሁኔታ ውስጥ እናገኘዋለን፡፡ በበርካታ ምክንያቶች አዳዲስ በሽታዎች እየተከሰቱ፣ ፀባያቸውንም በዚያው ልክ እየቀያየሩ በመምጣት ላይ ናቸው፡፡ ከእነዚህ ምክንያቶች መካከል እያደገ የመጣው የአኅጉሪቱ የሕዝብ ቁጥር አንዱ ነው፡፡ ዕድገቱ በከፍተኛ ፍጥነት እየተወነፈጨ ነው፡፡ አፍሪካ ከቅኝ ግዛት ነፃ በወጣችበት ወቅት የነበራት የሕዝብ ቁጥር 300 ሚሊዮን ነበር፡፡ ይህ አኃዝ ከግብፅ እስከ ደቡብ አፍሪካ፣ ከላይቤሪያ እስከ ሶማሊያ የነበረው የወቅቱ አጠቅላይ የሕዝብ ብዛት ነበር፡፡ በአሁኑ ወቅት ግን ወደ 1.2 ቢሊዮን አሻቅቧል፡፡ እ.ኤ.አ. በ2050 ወደ 2.4 ቢሊዮን እንደሚያድግ ይጠበቃል፡፡ በዚህ ደረጃ በፍጥነት በሚያድገው የሕዝብ ብዛት የተነሳ ከዚህ ቀደም ሰው ያልደረሰባቸው፣ ለግብርና፣ ለምግብ እንዲሁም ለመጠለያና ለመሠረተ ልማቶች ያልዋሉ አካባቢዎችን ሁሉ ማዳረስና ለኑሮ ማዋል እየተስፋፋ መጥቷል፡፡ በዚህ ምክያትም ከዚህ ቀደም ምን ዓይነት ንክኪ ወዳልነበረው ሥነ ምኅዳራዊ ሥርዓት ውስጥ እየገባን ተጋላጭነታችንን እያባባስነው መጥተናል፡፡ ለአብዛኛው የቫይረስ በሽታ ምንጮቹ እንስሳት ናቸው፡፡ ከ70 በመቶ ያላነሰውን ቫይረስ የምናገኘው ከእንስሳት ሲሆን፣ ተለዋዋጭ የሆነው ሥነ ምኅዳርም እንደ አዲስ ለሚከሰቱ በሽታዎች ምቹ የመራቢያ መንገድ እየሆናቸው ነው፡፡የሕዝብ ብዛት በፍጥነት ሲጨምር፣ ሰዎች ከቦታ ቦታ ለመንቀሳቀስ ይገደዳሉ፡፡ ለምሳሌ የኢትዮጵያ አየር መንገድ በቀን ከአምስት እስከ ስድስት ጊዜ ያህል ወደ ቻይና ይበራል፡፡ ኤምሬትስም በሁሉም የአፍሪካ አገሮች ውስጥ የበረራ መስመሮች አሉት፡፡ የቱርክ አየር መንገድም እንዲሁ ነው፡፡ በዚህ ሳቢያ ሰዎች በአኅጉሪቱ ውስጥ ከአንዱ ሥፍራ ወደ ሌላው የሚያደርጉት እንቅስቃሴ ይበልጥ እየተስፋፋና እየጨመረ መጥቷል፡፡ የሕዝብ ብዛትና ከቦታ ቦታ የሚደረገው እንቅስቃሴ መጨመር የበሽታ አምጪ ተዋህስያን እንቅስቃሴም በዚያው ልክ እየጨመረ ይመጣል፡፡ ይህ በጣም ወሳኙ ነገር ነው፡፡ በዚህ መሰሉ ለውጥ ሳቢያ፣ ሰዎች ከገጠራማ አካባቢዎች ወደ ከተሞች ይፈልሳሉ፡፡ በዚህ ሳቢያም በከተሞች አካባቢ በርካታ ለኑሮ የማይመቹ መንደሮች እየተፈጠሩ ነው፡፡ እንዲህ ያሉ አካባቢዎችን  በኬንያና በኢትዮጵያ በብዛት እናገኛለን፡፡ ከዚህ ባሻገር የአየር ንብረት ለውጥ የሚያስከትለውን ተፅዕኖም እያየን ነው፡፡ የአየር ንብረት ለውጥ በእርግጥም ተፅዕኖ እንዳለው በተጨባጭ እየታየ ነው፡፡ ሁላችንንም እየጎዳን ነው፡፡ በአፍሪካ የሚከሰቱ ግጭቶች ለበሽታ መዛመት የሚያድርጉትን አስተዋጽኦም መገንዘብ ያስፈልጋል፡፡ እንዲህ ያሉ ምክንያቶች ለአዳዲስ በሽታዎች መፈጠርና ለወረርሽኝ መከሰት ትልቅ አስዋጽኦ ያበረክታሉ፡፡ ሪፖርተር፡- የኮሮና ቫይረስን ለመከላከል አፍሪካ ምን ያህል ዝግጁ ነች?ዶ/ር ንኬንጋሶንግ፡- እ.ኤ.አ. እስከ ፌብሩዋሪ 18 ቀን 2020 ዓ.ም. ድረስ በግብፅ አንድ የኮሮና ቫይረስ ተሸካሚ መገኘቱ ተጋግጧል [ቃለ ምልልሱ ከተደረገ ከአንድ ሳምንት ወዲህ አልጄሪያ ሌላኛዋ የኮሮና ቫይረስን ሪፖርት ያደረገች አገር ሆናለች]፡፡ እስካሁን በአኅጉር ደረጃ ከዚህ ውጪ ሪፖርት የተደረገበት ክስተት አልተሰማም፡፡ ይህ ጥሩ ዜና ነው፡፡ ይሁን እንጂ በቻይና እየሆነ ያለውን በንቃት እየተከታተልን እንገኛለን፡፡ በብዙ ሺሕ የሚቆጠሩ ሰዎች በበሽታው ተይዘዋል፡፡ በርካቶች ለሞት ተዳርገዋል፡፡ በርካታ አገሮች በሽታው ተዛምቷል፡፡ በዚህ ሒደት ውስጥ ጥሩ ዕድል ያገኘንበት አጋጣሚ ነበረን፡፡ እ.ኤ.አ. ከዲሴምበር ጀምሮ የመዘጋጀት ዕድል ማግኘታችን ትልቅ ዕድል ስለነበር በመላው አፍሪካ ስንዘጋጅ ቆይተናል፡፡ በበርካታ አካባቢዎች በሰፊው ተዘጋጅተናል፡፡ አንደኛው ዝግጅታችን የምርመራ ዝግጅትን የሚመለከት ነው፡፡ ከዚህ ቀደም ለ16 አገሮች ያሠራጨናቸው የምርመራ መሣሪዎች ነበሩ፡፡ በወዲያኛው ሳምንት ለ20 ተጨማሪ አገሮች አዳርሰናል፡፡ ከአሥር ሺሕ በላይ ለኮሮና ቫይረስ ምርመራ የሚውሉ መርማሪያዎችን አከማችተናል፡፡ ይህንን ክምችት ባለስፈለገ ጊዜ ለየትኛውም ከአገር ወዲያኑ ማዳረስ እንችላለን፡፡ ከኤርፖርቶችና አየር መንገዶች ጋር አብረን እየሠራን ነው፡፡ ሥልጠናዎችንም ሰጥተናል፡፡ ግባችን በወሩ መጨረሻ የተሟላ የላቦራቶር ዝግጅትን ጨምሮ በኤርፖርቶች የሚደረገውን የልየታ ሥራ፣ በበሽታ የመያዝ ዕድል እንዳይኖር ከፍተኛ ቁጥጥር ማድረግና የሥጋት ሁኔታዎች ሲከሰቱ በአፋጣኝ መረጃ መለዋወጥ የሚቻልባቸውን መንገዶች በሚገባ በመዘርጋት ዝግጁ ሆነን መጠበቅ ነው፡፡ ሌላው ቢቀር ራሳችንን በበቂ ሁኔታ በመዘጋጀትና ቫይረሱ ቢያጋጥም እንኳ በፍጥነት በመለየት ምላሽ መስጠት የምንችልበትን መንገድ መከተል ነው፡፡   ሪፖርተር፡- በትክክል ካስታወስኩ ለኢቦላ በሽታ በፍጥነት መዛመትና ለበርካቶች ሞት መንስዔው በሽታው በተከሰተባቸው አገሮች ውስጥ የነበረው ደካማ የምርመራና የሕክምና ዝግጅት ችግር ነበር፡፡ በዚህ ወቅት ታዲያ አፍሪካ ከኢቦላ በኋላ ለኮሮና ቫይረስ ያደረገችው ዝግጅት ምን ያህል አስተማማኝ ነው? ዶ/ር ንኬንጋሶንግ፡- ልንዘጋጅ የምንችለው በመላው አፍሪካ ያለው የጤና ሥርዓት በሚችለውና በሚፈቅደው አቅም ልክ ነው፡፡ እንደማስበው በምዕራብ አፍሪካ ተከስቶ ለነበረው የኢቦላ ወረርሽኝ ለምን መዘጋጀት እንደሚያስፈልግ ግንዛቤ የተገኘበት መሆኑ አዎንታዊ ጎኑ ነው፡፡ እ.ኤ.አ. በ1976 መከሰቱ ይፋ የተደረገ በሽታ፣ በተለየ የሕዝብ አሠፋፈር ሥርዓት ውስጥ ድንገት በመግባት ጉዳት ሲያስከትል ያየንበት የመጀመርያ ክስተት ሆኖ ነበር፡፡ በሽታው በከተሞች አካባቢ ሲከሰት የመጀመርያው ከመሆኑም ባሻገር፣ በከተሞች ከነበረው የጤና ክብካቤ ሥርዓት በላይ በመሆን አስከፊ ጉዳት አድርሷል፡፡ አገሮች ለበሽታው ተገቢውን ትኩረት መስጠት የጀመሩትም ነገሩ ከቁጥጥር ውጭ መሆን ሲጀምር ነበር፡፡ የዓለም ጤና ድርጅት የጋራ ውጫዊ የቁጥጥር ሥልት በመዘርጋት፣ የእያንዳንዱን አገር ሁኔታ ለመገምገም ተጠቅሞበታል፡፡ የአገሮች የዝግጁነት ደረጃ ተመዝኖበታል፡፡ ይህ ሥርዓት የጋራ ሥልት በመጠቀም ከግባችን አኳያ እንድንንቀሳቀስ አስችሎናል፡፡ ከአፍሪካ ውጪ የሚገኙ ባለሙያዎች እየመጡ የዝግጁነት ሥርዓታችንንና የመሠረተ ልማት አውታሮቻችንን ይገመግማሉ፡፡ ቁጥጥር ያደርጉባቸዋል፡፡ እነዚህ ነገሮች መኖራቸው ከተረጋገጠ በኋላ የድጋፍ አሰጣጥ ሒደቱ በከፍተኛ ደረጃ ጨምሯል፡፡ የዓለም የጤና ደኅንነት ሥርዓት የምንለው ተዘርግቶ ድጋፎችም በሰፊው እየተደረጉለት ይገኛል፡፡ ይህ በዓለም አቀፍ ደረጃ የተዘረጋ ሲሆን፣ የአገሮችን የጤና ሥርዓት ለማጠናከር ሲባል የተጀመረ ነው፡፡ ከኢቦላ ወረርሽኝ ክስተት በላይ ለውጦችና መሻሻሎች እየታዩ ነው፡፡ ይህ ግን በቂ አይደለም፡፡ አስፈላጊውን ሀብት በማንቀሳቀስና የጤና ዘርፉን በማጠናከር ረገድ ቁርጠኛ መሆን ያስፈልጋል፡፡ በአፍሪካ የጤና ደኅንነት እንዲረጋገጥ ይህንን ተግባር በሚገባ ማከናወን ያስፈልጋል፡፡ በዚህ መስክ ውይይት መደረግ አለበት፡፡ ሪፖርተር፡- የኬንያ ፕሬዚዳንት ኡሁሩ ኬንያታን ጨምሮ በርካቶች ሥጋተቸውን ሲገልጹ ተደምጠዋል፡፡ የኢትዮጵያ አየር መንገድ ወደ ቻይና የሚያደርገውን በረራ እንዲያቋርጥ ተጠይቆ ነበር፡፡ በሽታው አንዴ ከገባ መከላከል የሚቻልበት አቅም በአፍሪካ እንደሌለ የሚያሳስቡ ሥጋቶች እየተስተጋቡ ነው፡፡ በመሪዎች ደረጃ እንዲህ ያለው ሥጋት ጎልቶ ሲወጣ ሲታይ ምን ማለት ነው? በጤናው አጠባበቅ መስክ ላይስ ምን ዓይነት መተማመን ሊኖረን ይችላል?  ዶ/ር ንኬንጋሶንግ፡- እንዲህ ያለው አሳሳቢ ወረረሽኝ በሚያጋጥም ጊዜ፣ ልንገዘባቸው የሚገቡን ቁምነገሮች አሉ፡፡ አንደኛው ከክስተቱ ጀርባ ስላለው ሳይንስ ነው፡፡ ሳይንስን በመተግበር ሁሉንም ዕርምጃዎቻችንን ማስተባበር መፍትሔ መፈለግ እንጂ በየቦታው የሚነገረውን ሁሉ መቀበል አይጠቅመንም፡፡ ሁለተኛው የተሳሳተ መረጃን በንቃት መዋጋት መቻል ይኖርብናል፡፡ በሦስተኛ ደረጃ እውነታን እንጂ ፍርኃትና ሥጋትን ማስተጋባት የለብንም፡፡ እነዚህን ሦስት ጉዳዮች በመተግበር፣ ራሳችንን በሥነ ልቦና አዘጋጅተን በተገቢው መንገድ በሽታውን ለመቋቋም መዘጋጀት ይጠበቅብናል፡፡ ይህን ካልኩ በኋላ በመላው ዓለም ተቀባይነት የተቸረውና ሁሉም የተስማማበት ዓለም አቀፍ የጤና ቁጥጥር ሥርዓት አለ፡፡ የዓለም ጤና ድርጅትም ይህን በሚመለከት መመርያዎች አሉት፡፡ በአጠቃላይ መመርያው ከሚያስቀምጣቸው ጉዳዮች መካከል የንግድ፣ የሰዎችንና የአየር መንገዶችን እንቅስቃሴ አለመገደብ ይገኝበታል፡፡ ይህ ወሳኝ ነገር ነው፡፡ እዚህ ላይ አንድ መላምት ማስቀመጥ እፈልጋለሁ፡፡ ወደ ቻይና የሚደረገውን በረራ በማስቆማችን ብቻ ከቻይና ወደ አፍሪካ የሚመጡትን ልንገታቸው አንችልም፡፡ እኔ ቻይናዊ ብሆን፣ ወደ አፍሪካ ለመምጣት የሚያስችሉኝ በርካታ መንገዶች ይኖሩኛል፡፡ ወደ ሞስኮ በመሄድ ወደ ቱርክ የሚያቀና አውሮፕላን ተሳፍሬ፣ ከዚያም ወደ ዱባይ በማቅናት ወደ አፍሪካ መግባት እችላለሁ፡፡ ይህንን መቆጣጠር በጣም ከባድና ውስብስብ ይሆናል፡፡ ይሁንና ወደ ቻይና መብረራችንን ካላቆምንና ግልጽነት የሰፈነበት አሠራር ከተከተልን፣ ማን ከየት እንደሚመጣ ለመቆጣጠርና ለመከታተል የሚያስችል የተሻለ ዕድል ይኖረናል፡፡ ነገር ግን ከሁዋን ግዛት በሞስኮ በኩል ወደ አፍሪካ ለመምጣት የሚያስችሉ በርካታ አየር መንገዶች ስላሉ፣ በትክክለኛው መንገድ ጉዟቸውን ለመቆጣጠርና ለመከታተል የሚደረገውን ጥረት ከባድ ያደርጉታል፡፡ ኮሮና ቫይረስን በተመለከተ ያልተገቡና ሥጋት ላይ የሚመሠረቱ ውዥንብሮችን ለማስቀረት ብቸኛው መንገድ ግልጽነት ማስፈን ነው፡፡ በረራዎችን አናቁም፡፡ ነገር ግን ዓለም አቀፍ ድንጋጌዎችን ሳናወላዳ መከተልና መተግበር ይጠበቅብናል፡፡ አፍሪካ በፍጥነት ምላሽ የሚሰጥበት አቅም እንዲኖራት ለማስቻል መፍትሔው፣ የኮሮና ቫይረስን በፍጥነት በመለየት አፋጣኝ ዕርምጃ መውሰድ መቻል ነው፡፡ ከሳምንት ባነሰ ጊዜ ውስጥ ሁለት ሺሕ አልጋዎች የሚይዝ ሆስፒታል ለመገንባት አቅሙ አይኖረን ይሆናል፡፡ ነገር ግን በፍጥነት ለይተን ምላሽ መስጠት የምንችልበት አቅም አለን፡፡ በመላው አፍሪካ የሚገኙ ሁሉም የጤና ተቋሞቻችን በከፍተኛ ተጠንቀቅ ላይ ይገኛሉ፡፡ ይህም ብርታት ይሰጠናል፡፡ ሪፖርተር፡- በኤርፖርቶች አካባቢ ስለሚደረገው ፍተሻ ገልጸዋል፡፡ ሥልጠና መሰጠቱንም አውስተዋል፡፡ መሣሪያዎች ስለመተከላቸውም ተናግረዋል፡፡ ይሁንና ኤርፖርቶች በምን አግባብ ፍተሻ ይደረግባቸዋል? ማንስ ነው የሚከታተላቸውና ከሚያቀርቡት ሪፖርት ባሻገር ቁጥጥር የሚያደርግባቸው? ዶ/ር ንኬንጋሶንግ፡- በየጊዜው ቁጥጥርና ክትትል ይደረግባቸዋል፡፡ እንደ ምሳሌ የምጠቅስልህ በአዲስ አበባ ቦሌ ዓለም አቀፍ ኤርፖርት ያለውን አሠራር ነው፡፡ አዲስ አበባ ወደ ቻይና የሚሄደውና የሚመጣው ተጓዥ በከፍተኛ መጠን የሚስተናገድባት ከተማ ነች፡፡ በመሆኑም ከጤና ሚኒስቴር ሚኒስትር ደኤታዋ፣ ከጠቅላይ ሚኒስትር ጽሕፈት ቤት ከተወከሉ ሚኒስትርና ከዓለም ጤና ድርጅት ተወካይ ጋር፣ እንዲሁም ከኢትዮጵያ ኅብረተሰብ ጤና ኢንስቲትዩት ጋር በመሆን በቅርቡ በኤርፖርት ላይ ፍተሻ አድርገን ነበር፡፡ ባየሁት ነገር በጣም ተደስቻለሁ፡፡ ከኤርፖርቱ ወጪ በሚገኝ አካባቢ የለይቶ ማቆያ ሥፍራ አዘጋጅተዋል፡፡ ይህ ላልተጠበቁ አጋጣሚዎች በጣም ወሳኝ ዝግጅት ነው፡፡ ዝግጅቱ ሁሉ አንድን ተጠርጣሪ ለመለየት ይረዳህ ይሆናል፡፡ ነገር ግን ቫይረሱ ሳይታወቅ እስከ ሁለት ሳምንት የመቆየት ተፈጥሮ ያለው በመሆኑ ዝግጅቱ ሙሉ በሙሉ ዋስትና ሊሰጥ አይችልም፡፡ በበሽታው የተያዘ ሰው በኤርፖርት ውስጥ ተመርምሮ ሲያልፍ ምንም ዓይነት የበሽታ ምልክት ላይገኝበት ይችላል፡፡ ነገር ግን ቢያንስ ሰዎች ኤርፖርት በሚደርሱበት ጊዜ መመርመርና ክትትል ማድረግ የምንችልበትን ሥርዓት ዘርግተናል፡፡ ምንም ዓይነት የበሽታው ምልክት ሳይታይብህ ልታልፍ ትችል ይሆናል፡፡ እኛ ግን ዝርዝር የጉዞ መረጃዎችህን ስለምንይዝ የምትጓዝበትን ቦታ ሁሉ ማወቅ እንችላለን፡፡ ለ14 ቀናት ያህል እነዚህን ሰዎች እንከታተላለን፡፡ ይህ እንግዲህ በሽታው ራሱን የሚገልጽባቸው ቀናት በመሆናቸው ነው፡፡ ማድረግ የምንችለውን ሁሉ እያደረግን ነው፡፡ ሁሉንም ነገር መቆጣጠር ግን አንችልም፡፡ አንድ በቫይረሱ የተያዘ ሰው ሳይታወቅ ድንገት ቢያልፍ፣ በዚያ ሰው ምክንያት ወረርሽኝ ሊከሰት የሚችልበት ዕድል ሰፊ ነው፡፡ በተቻለን መጠን የሚጠረጠሩትን ሁሉ ለይተን ለማውጣት እየሠራን ነው፡፡ሪፖርተር፡- በአዲስ አበባ ቦሌ ኤርፖርት አካባቢ ተግባራዊ የሚደረጉ የቁጥጥር ሥልቶችና የትግበራ ሒደቶች ከሌሎች ከተሞች አኳያ የበለጠ ጥንቃቄ የሚያስፈልጋቸው መሆን እንደሚጠበቅባቸው ከሚያመላክቱ ጉዳዮች መካከል፣ ቢያንስ ከተማዋ ዓለም አቀፍ የዲፕሎማሲ ማዕከልና በርካታ ዓለም አቀፍ ተቋማት የሚገኙባት መሆኗ ነው፡፡ ከዚህ አኳያ ተጨማሪ ጥንቃቄዎች መደረግ አያስፈልጋቸውም ይላሉ?  ዶ/ር ንኬንጋሶንግ፡- ላረጋግጥልህ የምችለው ነገር ቢኖር፣ የኢትዮጵያ የኅብረተሰብ ጤና ኢንስቲትዩት በከፍተኛ ተጠንቀቅ እየሠራ እንደሚገኝ ነው፡፡ ኢትዮጵያ የአፍሪካ ዋና ማዕከል ከመሆኗ በተጨማሪ፣ ከኒውዮርክና ከጄኔቫ በመከተል ሦስተኛዋ የዲፕሎማቲክ ከተማ ነች፡፡ ይህ በመሆኑ ፈተናው ምን ያህል እንደሚሆን እንገነዘባለን፡፡ ዝም ብለን እንደማንመለከት ማመን ያስፈልጋል፡፡ ከኅብረተሰብ ጤና ኢንስቲትዩት ጋር በቅርበት እየሠራን ነው፡፡ በምንችለው ሁሉ ከፍተኛ ድጋፍ እያቀርብን ነው፡፡ የዓለም ጤና ድርጅትም እየደገፋቸው ነው፡፡ ሁሉንም ነገር በሚገባ እየተወጣን ስለመሆናችን እርግጠኛ መሆን ትችላለህ፡፡ የዲፕሎማቶችን ብቻም ሳይሆን የማንኛውንም የአዲስ አበባ ነዋሪ የጤና ደኅንነት ማስጠበቅ ኃላፊነታችን ነው፡፡ በሽታው በአዲስ አበባ ቢከሰት በቀላሉ ወደ ተቀረው አፍሪካ የመዛመት ዕድሉ ከፍተኛ ነው፡፡ ሪፖርተር፡- በቅርቡ በተካሄደው የአፍሪካ መሪዎች ጉባዔ ወቅት የበሽታው ክስተት አለማጋጠሙ አስገራሚ ነበር፡፡ ዶ/ር ንኬንጋሶንግ፡- በከፍተኛ የጥንቃቄ እንቅስቃሴ ውስጥ ሆነን ሁሉንም ስንፈትሽ ነበር፡፡ መሪዎችንም ጭምር ፈትሸናል፡፡ ለስብሰባ ሲገቡ ተመርምረዋል፡፡ ሥራችንን በህቡዕ ስናከናውን ቆይተናል፡፡ በሳይንሱ በውጤታማ መንገድ በሽታን ለመቆጣጠር መፍትሔው ሕዝብን ከሥጋት ነፃ ማድረግ መቻል ነው፡፡ ሥራችን ልክ እንደ ወታደር ነው፡፡ ወታደሮችን በአዲስ አበባ ጎዳናዎች ብታፈሳቸው ፀጥታን ልታሰፍን ትችላለህ፡፡ ነገር ግን ፍርኃትና ሥጋትን ትፈጥራለህ፡፡ እኛ  ምንም ማንም ሳያውቅ ክትትል እያደረግን ነው፡፡ በሽታን የመለየት ሥራ ከወታደራዊ ተልዕኮ ጋር ይቀራረባል፡፡ በወታደራዊ ሥልት ጠላት ከማወቁ በፊት የሚገኝበትን ሥፍራ ታውቅበታለህ፡፡ በሽታንም እንዲሁ ነው፡፡ ሪፖርተር፡- ቻይና የኮሮና ቫይረስ የወረርሽኝ ሥርጭት እየቀነሰ ስለመሆኑ አስታውቃ ነበር፡፡ ይሁንና ለበሽታው መፍትሔ ማግኘት አልተቻለም፡፡ ስለበሽታው ሥርጭት በቻይና ሪፖርት የተደረገው ጉዳይ ለአፍሪካ ምን አንድምታ ይኖረዋል?ዶ/ር ንኬንጋሶንግ፡- በሥርጭት ረገድ በሽታው ወደ መቀነሱ እየመጣ ነው መባሉ ለአፍሪካ ብቻም ሳይሆን ለመላው ዓለም ጥሩ ዜና ነው፡፡ በሽታውን በቻይና ለመቆጣጠር ወደሚቻልበት ደረጃ የሚወስደው ፍንጭ መገኘቱ፣ ኮሮና ወደ አፍሪካ የሚመጣበትን ዕድል አነስተኛ ሊያደርገው ይችላል፡፡ እስካሁን ለበሽታው ፈዋሽ መድኃኒት እንደሌለ መገንዘብ አስፈላጊ ነው፡፡ ምናልባትም ከአንድ ዓመት በላይ ለሚሆን ጊዜ ለቫይረሱ ማርከሻ ክትባት ላይገኝ ይችላል፡፡ ክትባት ማዘጋጀት ብዙ ጊዜ ይወስዳል፡፡ በአሁኑ ወቅት ያለው ብቸኛ መፍትሔ በሕይወት የመቆያ ጊዜን ለማራዘም የሚያግዙ ድጋፎችን መስጠት ብቻ ነው፡፡ ይህም ለአፍሪካ የማይታሰብ ነገር ነው፡፡ ቻይና ያጋጠማትን ወረርሽኝ እንዴት መቋቋም እንደምትችል አሳይታለች፡፡ በከፍተኛ ፍጥነት ሆስፒታል ገንብታለች፡፡ የሕይወት ማቆያ ድጋፍ መስጫዎች በገፍ አሏት፡፡ በአፍሪካ ይህ አይታሰብም፡፡ አዳዲስ የበሽታው የመከሰቻ ፍጥነት የመቀነስ አዝማሚያ ማሳየቱ ጥሩ ዜና ነው (ከሳምንት በፊት ከነበረው ሁኔታ አኳያ ነው)፡፡ በሽታን ለመዋጋት ተመራጩ መንገድ ከምንጩ መዋጋት መቻል ነው፡፡,,Amharic,ቆይታ,
https://www.ethiopianreporter.com/article/18294,‹‹የሚመሠረተው የኢትዮጵያ ዳያስፖራ ባንክ ዳያስፖራውን የአገሩ ልማት ምልክትና ዓርማ ያደርገዋል››  አቶ ጋሻው የትዋለ፣ የማክሮ ኢኮኖሚና የፋይናንስ ጉዳዮች ባለሙያ,,http://www.ethiopianreporter.com/sites/default/files/2020-03/amharicIIV.jpg,ብርሃኑ ፈቃደ,"አቶ ጋሻው የትዋለ ከአስመራ ዩኒቨርሲቲ በኢኮኖሚክስ የመጀመሪያ ዲግሪያቸውን ሲያገኙ፣ ኔዘርላንድስ ከሚገኘው ማስትሪች ስኩል ኦፍ ማኔጅመንት በፕሮጀክት አፕሬዛል፣ እንዲሁም ማኔጅመንት ዲፕሎማ፣ አውስትራሊያ ከሚገኘው የካንቤራ ዩኒቨርሲቲ በዓለም አቀፍ የታክስ አስተዳደር የማስተርስ ዲግሪ አግኝተዋል፡፡ በማክሮ ኢኮኖሚ ፖሊሲዎች፣ በኮርፖሬት ቢዝነስ ስትራቴጂ፣ በፕሮጀክት ፕላኒንግና ማኔጅመንት በርካታ ሥልጠናዎች ተከታትለዋል፡፡ በኢንግሊዝ፣ በኔዘርላንድስና በቤልጂየም፣ እንዲሁም በአፍሪካ በኡጋንዳ፣ በደቡብ አፍሪካ፣ በኬንያና በታንዛኒያ የተከታተሏቸው የአጭርና የመካከለኛ ጊዜ የአቅም ግንባታ ሥልጠናዎችን መውሰዳቸውን ይናገራሉ፡፡ የማክሮ ኢኮኖሚ ፖሊሲዎችንና የኮርፖሬት ቢዝነስ ስትራቴጂዎችን በዋናነት የንግድ፣ የታክስ፣ የፋይናንስ፣ የኢንዱስትሪና የኢንቨስትመንት ጉዳዮች ላይ የዳበረ ልምድ አላቸው፡፡ በኢትዮጵያ ገቢዎችና ጉምሩክ ባለሥልጣን ክልሎችን በመወከል፣ ከዓለም ባንክና ከዓለም የገንዘብ ድርጅት የጥናትና የባለሙያዎች ቡድን ጋር በቅርበት በመሥራት፣ የአገሪቱን የታክስና የፋይናንስ ጉዳዮች ከአገሪቱ የኢኮኖሚ ዕድገትና ልማት አንፃር በማጥናትና በመገምገም የፖሊሲ ሐሳቦችንና ስትራቴጂዎች ላይ የዳበረ ልምድ አላቸው፡፡ የኢትዮጵያን የሽያጭ መመዝገቢያ መሣሪያ ፕሮጀክት በማዘጋጀትና ፕሮግራሙን በመምራት፣ እንዲሁም እንዲተገበር በማስተባበር ተሳትፈዋል፡፡ በአጠቃላይ ከ27 ዓመታት በላይ የማክሮ ኢኮኖሚ ፖሊሲዎችንና የኮርፖሬት ስትራቴጂዎችን ከማመንጨት ልምዳቸው በመነሳት፣ የኢትዮጵያ የዳያስፖራ ባንክ አክሲዮን ማኅበርን ከሐሳብ ጀምሮ አሁን እስከሚገኝበት ደረጃ ድረስ በአደራጅነትና በመሥራችነት የሚሳተፉት አቶ ጋሻው፣ የሚመሠረተው የዳያስፖራ ባንክ ዓላማዎቹንና የወደፊት እንቅስቃሴዎቹን በተመለከተ ብርሃኑ ፈቃደ አነጋግሯቸው የሚከተለውን አጠናቅሯል፡፡ ሪፖርተር፡- የኢትዮጵያ የዳያስፖራ ባንክ ማቋቋም ለምን አስፈለገ?አቶ ጋሻው፡- ከማክሮ ኢኮኖሚ የዕድገትና ልማት ፖሊሲዎችና ስትራቴጂዎች አንፃር ፈጣን፣ ዘላቂነትና ቀጣይነት ያለው የኢኮኖሚ ዕድገትና ልማት በማምጣት የአገሪቱን የመካከለኛ ገቢ ራዕይ እ.ኤ.አ. በ2025 ዕውን ለማድረግ ሲታሰብ፣ በአንድ በኩል የአገሪቱ ማክሮ ኢኮኖሚ እየጨመረ መምጣቱ በሌላ በኩል ከፍተኛ የውጭ ምንዛሪ እጥረት መኖሩ፣ የኢትዮጵያ ዳያስፖራ ባንክን ለማቋቋም እንደ ዋና ገፊ ምክንያት ተደርጎ ተወስዷል፡፡ በመንግሥት አገር በቀል የኢኮኖሚ ማሻሻያም የማክሮ ኢኮኖሚው ቁልፍ ችግር የውጭ ምንዛሪ እጥረት መሆኑ በጥናት ተረጋግጧል፡፡ የማክሮ ኢኮኖሚ አመልካቾችን በተመለከተ የፊስካል ፖሊሲውና የሞኒተሪ ፖሊሲው መስተጋብር የተጣጣመ አለመሆን ዋናው ቁልፍ ችግር ሲሆን፣ በዚህ ረገድ በተለይ የወለድ ምጣኔ፣ የዋጋ ግሽበት ምጣኔ፣ የቁጠባ ምጣኔ፣ የታክስ ምጣኔ፣ የኢንቨስትመንት ምጣኔ፣ የጉልበትና የገበያ ዋጋ ምጣኔና የጥቁር ገበያ ምጣኔ፣ የተጣጣመና የተመጣጣነ አለመሆን ነው፡፡ በአጠቃላይ የምርት ፍላጎትና አቅርቦት፣ የገንዘብ አቅርቦትና ፍላጎት፣ የውጭ ምንዛሪ አቅርቦትና ፍላጎት የተጣጣመና የተመጣጣነ አለመሆን የማክሮ ኢኮኖሚው ቁልፍ ችግር ነው፡፡ በመሆኑም የአገሪቱን የኢኮኖሚ ምኅዳርና የውጭ ምንዛሪ ቋት ለማስፋት የኢትዮጵያ ዳያስፖራ ባንክ አክሲዮን ማኅበርን ማቋቋም አስፈልጓል፡፡ በሌላ በኩል አንዱ ቁልፍ ችግር የድህነት ጉዳይ ሲሆን፣ በዚህ ረገድ ዝቅተኛ ገቢ ዝቅተኛ ቁጠባ፣ ዝቅተኛ ቁጠባ ዝቅተኛ ኢንቨስትመንት፣ ዝቅተኛ ኢንቨስትመንት ዝቅተኛ ገቢ የሆነውን የድህነት አዙሪት አከርካሪውን ለመስበር መሠረተ ሰፊ የሆኑ አዋጭ የኢኮኖሚ ዘርፎችን ፋይናንስ በማድረግ የውጭ ምንዛሪ ክምችትን ለመጨመር፣ የኢትዮጵያ ዳያስፖራ ባንክ አክሲዮን ማኅበርን ለማቋቋም አስፈልጓል፡፡ ጥናቶች እንደሚያመለክቱት የዓለም ኢኮኖሚ ከግብርና መር ወደ ኢንዱስትሪ መር፣ ከኢንዱስትሪ መር ወደ አገልግሎት ዘርፍ መር፣ አገልግሎት ዘርፍ መር ወደ ቴክኖሎጂ ዘርፍ መር፣ ከቴክኖሎጂ ዘርፍ መር ወደ ዲጂታል ኢኮኖሚ መር በፍጥነት በመሸጋገር ሒደት ላይ ይገኛል፡፡ በመሆኑም በአሁኑ ወቅት አገሪቱ የጀመረችውን ፖለቲካዊ፣ ኢኮኖሚያዊና ማኅበራዊ የለውጥ ጉዞ ወደፊት ማራመድ ያስፈልጋል፡፡ በተለይ የብልፅግና ጉዞን ወደፊት ለማራምድና የኢትዮጵያን የኢኮኖሚ አብዮት በማቀጣጠል ሁሉን አቀፍ የኢኮኖሚ ሽግግር በፍጥነት ለማምጣት የትውልደ ኢትዮጵያውያውን ዳያስፖራዎች የልማት ተሳትፎ በባንኩ ምሥረታ ጉልህ ሚና የሚጫወት መሆኑ ከዓለም አቀፍና አኅጉር አቀፍ ተለዋዋጭ የኢኮኖሚ ሁኔታ አንፃር፣ በተለይም ኢትዮጵያ በአሁኑ ወቅት የዓለም የንግድ ድርጅት አባል ለመሆን በሒደት ላይ የምትገኝ ስለሆነ ሰጥቶ በመቀበል መርህ የማክሮ ኢኮኖሚ የፋይናንስ ዘርፉን ደረጃ በደረጃ ለነፃ ገበያው በሯን ክፍት በማድረግ፣ ተጠቃሚነቷን ሙሉ በሙሉ ለማረጋገጥ ባንኩን ማቋቋም አስፈላጊ ሆኖ በመገኘቱ ነው፡፡ ለባንክ ኢንዱስትሪያችን የቴክኖሎጂ ፍላጎት በ21ኛው ክፍለ ዘመን ዓለም የደረሰችበትን ከፍተኛ የባንክ ኢንዱስትሪ የቴክኖሎጂ ደረጃ በመተግበር የደንበኞችን እርካታ ማሳደግ አስፈላጊ ሆኖ በመገኘቱ ነው፡፡ የባንክ ኢንዱስትሪውን የፈጠራና የሙያ ብቃት ጥራት ፍላጎት፣ የባንክ ኢንዱስትሪው ዓለም አቀፍ ደረጃውን የጠበቀ የሙያ ብቃትና ጥራት የሚፈልግ ከመሆኑ አንፃር ዓለም አቀፍ ደረጃቸውን በጠበቁ ቅን ታማኝና ተጠያቂ አመራሮችና ባለሙያዎች በማደራጀትና በማሰማራት፣ አዲስ ባንክ ማቋቋም አስፈላጊ ሆኖ በመገኘቱ ነው፡፡ ስፔሻላይዜሽንና ዳይቨርሲፊኬሽን (ብዝኃነት) በማስፈለጉ ከከፍተኛና መሠረተ ሰፊ በሆኑ ውስን የኢኮኖሚ ዘርፎች ላይ የተመሠረተ ሁሉን አቀፍ ባንክ ማቋቋም በማስፈለጉ ነው፡፡ ከፍተኛ የውጭ ምንዘሪ ፍላጎት ያላቸውን ግዙፍ የኢኮኖሚ ዘርፎች ፋይናንስ ማድረግ በማስፈለጉ፣ በዚህ ረገድ ግዙፍና መሠረተ ሰፊ የሆኑ ኢንዱስትሪዎችን ማለትም የህዋ ሳይንስ ቴክኖሎጂ፣ የሳይበር ቴክኖሎጂ፣ የአቪዬሽን ኢንዱስትሪ፣ የሕክምና ኢንዱስትሪ፣ የኃይል ኢንዱስትሪ፣ የፊልም ኢንዱስትሪ፣ የግብርና ኢንዱስትሪና የምሥራቅ አፍሪካ የመሠረተ ልማትን ፋይናንስ ለማድረግ ነው፡፡ሪፖርተር፡- የኢትዮጵያ ዳያስፖራ ባንክ ከሌላው መደበኛ ባንክ በምን ይለያል?አቶ ጋሻው፡- የኢትዮጵያ ዳያስፖራ ባንክ ከስያሜው ጀምሮ ዳያስፖራውን የሚመለከት ሲሆን፣ ከ70 በመቶ በላይ ዳያስፖራው ላይ አተኩሮ የሚሠራ ይሆናል፡፡ ባንኩ ለዳያስፖራው የአገሩ የኢኮኖሚ ልማት ዓርማ ወይም ምልክት በመሆን፣ ዳያስፖራው በአገሩ ዕድገትና ልማት ከፍተኛ ተሳትፎ በማድረግ አገሪቱ ከድህነት ቀለበት ለመውጣት የምታደረገውን እልህ አስጨራሽ መራራ ትግል አከርካሪውን ለመስበር በሚደረገው ጉዞ ዘመን ተሸጋሪ አስተዋፅኦ ይኖረዋል፡፡ ጥናቶች ኢንደሚያመለክቱት አገሮች እንደ ራሳቸው የመንግሥት አወቃቀርና የኢኮኖሚ ፖሊሲ ኢኮኖሚያቸውን ጥቃቅን፣ አነስተኛ፣ መካከለኛና ከፍተኛ በማለት ይከፋፍላሉ፡፡ በዚህ ረገድ የኢትዮጵያ ዳያስፖራ ባንክን ለመመሥረት አራት አማራጮች ቀርበዋል፡፡ የመጀመሪያው አማራጭ ከጥቃቅን ጀምሮ ሁሉንም የኢኮኖሚ ዘርፎች ማካተት፣ ሁለተኛው አማራጭ መካከለኛውን የኢኮኖሚ ዘርፍ ማካትት፣ ሦስተኛው አማራጭ ከፍተኛውን የኢኮኖሚ ዘርፍ መሠረት ማድረግና አራተኛው አማራጭ የመካከለኛውንና የከፍተኛውን የኢኮኖሚ ዘርፍ ውህድ በመውሰድ ማደራጀት የሚል ነው፡፡ በዚህ ረገድ በተካሄደው ጠቋሚ ጥናት መሠረት የኢትዮጵያ ዳያስፖራ ባንክ መካከለኛውንና ከፍተኛውን አወቃቀር የሚመለከት ይሆናል፡፡ በኢኮኖሚው ዑደት ውስጥም መካከለኛና ከፍተኛ ገቢ ያላቸውን የኢኮኖሚ ተዋንያን የሚመለከት ይሆናል፡፡ ባንኩን ትርፋማ የሚያደርጉና አዋጭ ሜጋ መሠረተ ሰፊ የኢኮኖሚ ዘርፎች ላይ አተኩሮ የሚሠራ በመሆኑ፣ በኢኮኖሚ ትስስር ሒደት ዝቅተኛውን የኅብረተሰብ ክፍልን ጨምሮ ሁሉንም የኅብረተሰብ ክፍል ተጠቃሚ የሚያደርግ ይሆናል፡፡ የተፈቀደ ካፒታል ስድስት ቢሊዮን ብር ሲሆን፣ የተመዘገበ ካፒታል አራት ቢሊዮን ብር ይሆናል፡፡ ዝቅተኛው የአክሲዮን ሽያጭ መጠን ብር 200 ሺሕ ብር መሆኑ፣ ከአሁን በፊት አክሲዮን ይሸጡ ከነበሩት ባንኮች ሁሉ የተለየ ያደርገዋል፡፡ ‹ከስፔሻላይዜሽን፣ ከዳይቨርስፊኬሽን፣ ከሴግመንቴሽን፣ ከምርምር፣ ከቴክኖሎጂና ከሙያ ብቃት› አንፃር ባንኩ የተለያዩ አሠራሮችን ይዞ ይቀርባል፡፡ ከዚህ አኳያ ከሕግ ማዕቀፍ አንፃርም የኢትዮጵያ ዳያስፖራ ባንክ በአዋጅ ቁጥር 1159/2011 እና አፈጻጸም መመርያ ቁጥር ssb /73/2020 የውጭ ዜግነት ባላቸው ትውልደ ኢትዮጵያውያንና ሙሉ በሙሉ ኢትዮጵያውያን በሆኑ ባለሀብቶች፣ የውጭ ዜግነት ባላቸው ትውልደ ኢትዮጵውያንና ሙሉ በሙሉ ኢትዮጵያውያን ባለሀብቶች የተያዙ የሕግ ሰውነት ባላቸው ኩባንያዎች ይመሠረታል፡፡ሪፖርተር፡- ከዳያስፖራው ሊሰበሰብ ከታሰበው ካፒታል በተጨማሪ ዳያስፖራው በምን መንገድ ሊሳተፍ ይችላል? አቶ ጋሻው፡- ባንኩ ዓለም የደረሰችበትን ከፍተኛ የባንክ ኢንዱስትሪ ቴክኖሎጂ የሚተገብር ከመሆኑ ጋር ተያይዞ፣ ዳያስፖራው የባንክ ቴክኖሎጂ የልቀት ማዕከል እንዲሆን ቅድሚያ ዕድሉ ይሰጠዋል፡፡ እንደሚታወቀው አብዛኞቹ በሥራ ላይ ያሉ ባንኮች ቴክኖሎጂ የሚገዙት ከህንድና ከቻይና ከመሳሰሉት አገሮች በመሆኑ፣ ወደፊት በምሥረታ ሒደት ላይ ላሉ ባንኮችም ጭምር የቴክኖሎጂ ምንጭ በመሆን የውጭ ምንዛሪ ከማስቀረቱም በላይ፣ ኩባንያ በመፍጠር ሰፊ ተሳትፎ እንዲኖረው ይበረታታል፡፡  በሌላ በኩል የባንክ ኢንዱስትሪው ዘርፍ ደረጃውን የጠበቀ የሙያ ጥራትና ብቃት የሚያስፈልገው በመሆኑ፣ ዳያስፖራው ባንኩን በማማከር እንዳስፈላጊነቱ የአገሪቱ ሕግ በሚፈቅደው መሠረት ተቀጣሪ በመሆንና ኩባንያ በመፍጠር የአጭር፣ የመካከለኛና የረዥም ጊዜ ሥልጠና በመስጠት የዘርፉ የልዕቀት ማዕከል እንዲሆን ይበረታታል፡፡ሪፖርተር፡- ሊመሠረት የታሰበው ባንክ የተፈቀደ ወይም የታቀደ ካፒታል ስድስት ቢሊዮን ብር ነው፡፡ ዳያስፖራው ይህን ያህል ገንዘብ ሊያዋጣ እንደሚችል ምን መተማመኛ አለ?አቶ ጋሻው፡- ባካሄድነው ጠቋሚ ጥናት ከሦስት ሚሊዮን በላይ ዳያስፖራዎች በውጭ እንደሚኖሩ ሲታሰብ፣ ከስድስት ቢሊዮን ዶላር በላይ ወደ አገራቸው በዓመት እየላኩ በመሆናቸው፣ ይህ አቅም ባንኩን ለማቋቋም ታሳቢ ተደርጓል፡፡ በዚህ ረገድ በተለይ ባንኩ ቁጥራቸው ከአንድ በመቶ በታች በሆኑ መካከለኛና ከፍተኛ ገቢ ባላቸው ባለሀብቶች ላይ አተኩሮ ይሠራል፡፡ በሌላ በኩል የኢትዮጵያ ኢኮኖሚ ዕድገት በዓለም ባንክና በዓለም የገንዘብ ድርጅት (አይኤምኤፍ) ትንበያ መሠረት፣ እ.ኤ.አ. በ2020 ከስድስት በመቶ በላይ እንደሚሆን ስለተነበየና በምሥራቅና በመካለኛው አፍሪካ የኢትዮጵያ ኢኮኖሚ ግዙፍ እንደሆነ በመረጋገጡ፣ የአገር ውስጥ መካከለኛና ከፍተኛ ገቢ ያላቸው ባለሀብቶች ሰፊ ተሳትፎ እንደሚኖራቸው ባደረግነው ቅድመ ጥናት በመረጋገጡ፣ ከአክሲዮን ሽያጭ አንፃር የተጠቀሰውን ካፒታል ለማሳካት ዝቅተኛ የአክሲዮን ብዛት አሥር ወይም 200 ሺሕ ብር ሲሆን፣ 60 በመቶ በቅድሚያ የሚከፈልና ቀሪው በሁለት ጊዜ ክፍያ የሚፈጸም በመሆኑ፣ በውጭ ምንዛሪም ክፍያው አዋጭ መሆኑ የጥናት ታሳቢዎች ያመለክታሉ፡፡ሪፖርተር፡- ከዚህ ቀደም መንግሥት ባሻው ጊዜ ሕግ ሲያወጣና ሲቀይር በዳያስፖራው ላይ በርካታ ችግሮች ተፈጥረዋል፡፡ ወደፊትስ እንዲህ ያለው ነገር ላለመምጣቱ ምን ዓይነት ዋስትና ይኖራል?አቶ ጋሻው፡- ከለውጡ ቀደም ብሎ በነበረው ሥርዓት ዳያስፖራው አክሲዮን እንዳይገዛ መደረጉ፣ የገዛውንም እንዲሸጥ መገደዱ ምንም ዓይነት የኢኮኖሚ ገፊ ምክንያት የለም፡፡ የዓለም ተሞክሮም ይህንን አያሳይም፡፡ ይሁን እንጂ ከለውጡ በኋላ መንግሥት ጉዳዩን በመገንዘብ ዳያስፖራው ባንክ እንዲያቋቁም፣ ማክሮ ፋይናንስ እንዲያቋቁም፣ የመድን ድርጅት እንዲያቋቁም መፍቀዱ እንደ በጎ ጅምር ሊወሰድ ይችላል፡፡ በእኔ እምነት ከሁሉም በላይ ለዳያስፖራው ትልቁ ዋስትና የአገሩ ጉዳይ በመሆኑ፣ የተፈጠረውን መልካም አጋጣሚ በመጠቀም ከፍተኛ የኢንቨስትመንት ተሳትፎ ማድረግ ይጠበቅበታል፡፡ መንግሥት የጀመረውን የማክሮ ኢኮኖሚ ማሻሻያ በተለይ በባንክ ኢንዱስትሪው ዘርፍ ማሻሻያ አጠናክሮ ኢንደሚቀጥል የሚጠበቅ ሲሆን፣ ዳያስፖራውን ለማገዝ የሚያስችል የዳያስፖራ ኤጀንሲ አቋቁሟል፡፡ በሠለጠነው ዓለም የሚኖረው ዳያስፖራም በማኅበሩ በኩል በመደራጀት የኢኮኖሚ ፍትሐዊነትና ነፃነት እንዲኖር የበኩሉን አስተዋፅኦ ማድረግ ወቅቱ የሚጠይቀው ቁጥር አንድ አጀንዳ ነው፡፡ሪፖርተር፡- ዳያስፖራው ከ70 በመቶ በላይ ባለድርሻ በሚሆንበት በዚህ ባንክ በዶላር አክሲዮን ገዝቶ የትርፍ ድርሻ ክፍያ የሚያገኘው ግን በብር መሆኑ፣ ምን ያህል ተቀባይነት ይኖረዋል?አቶ ጋሻው፡- ከባንኩ ራዕይ፣ ተልዕኮና ዓላማ አንፃር የሚመሠረተው የኢትዮጵያ ዳያስፖራ ባንክ ዳያስፖራውን የአገሩ የኢኮኖሚ ልማት ዓርማና ምልክት እንዲሆን ያደርገዋል፡፡ በዋናነት ዳያስፖራው በአገሩ የኢኮኖሚ ዕድገትና ልማት ላይ ከፍተኛ ድርሻ እንዲኖረው፣ በትልልቅ የኢኮኖሚ ዘርፎች ከኢትዮጵያዊያን ባለሀብቶች ጋር በመቀናጀት እንዲሠራና ቀጥተኛ የኢንቨስትመንት ተሳታፊ እንዲሆን ለማድረግ ያግዘዋል፡፡ ለዚህ ነው ባንኩ መካከለኛና ከፍተኛ ገቢ ባላቸው ባለሀብቶች ላይ ያተኮረው፡፡ ይሁን እንጂ ከኢኮኖሚ ፍትሐዊነትና አሁን ካለው የጥቁር ገበያ ችግር አንፃር ውስንነቶች እንደሚኖሩ፣ ከተለያዩ ክፍለ ዓለማት ከሚኖሩ ኢትዮጵያውያን የተወሰደ ጠቋሚ መረጃ አመልክቷል፡፡ በዚህ ረገድ አዋጅ መውጣቱና ዳያስፖራውን የባንክ ባለቤት ማድረጉ ትልቅ ጅምርና የለውጡ አካል ተደርጎ መወሰድ እንዳለበት እናምናለን፡፡ የኢትዮጵያ መንግሥትም የባንክ ኢንዱስትሪውን ዘርፍ ለማዘመን ዓለም አቀፍ ደረጃውን የጠበቀ የማክሮ ኢኮኖሚ፣ በዋናነት የሞኒተሪ ፖሊሲ ማሻሻያ እንደሚያደርግ ይጠበቃል፡፡ሪፖርተር፡- የባንክ አገልግሎቱ በመካከለኛና በከፍተኛ የኢኮኖሚ አውታሮች ላይ ያተኩራል ሲባል፣ ዳያስፖራው በተጨባጭ የሚያገኘው አገልግሎት ምንድነው?አቶ ጋሻው፡- ከሁሉም በላይ የባንኩ ዓላማ ዳያስፖራውን በራሱ ስም የሚጠራ የባንክ ባለቤት እንዲሆን ማስቻል ሲሆን፣ ዳያስፖራው በሒደት መሠረተ ሰፊና ከፍተኛ በሆኑ የኢንዱስትሪ ዘርፎች በአነስተኛ የወለድ ምጣኔ ኢንቨስት እንዲያደርግ ቅድሚያ ይሰጠዋል፡፡ በዚህ ረገድ የሚሰበሰበውን 70 በመቶ የውጭ ምንዛሪ ባንኩ እንዲጠቀምበት በሕግ የተፈቀደ በመሆኑ፣ ትርፋማ በሆኑ የኢኮኖሚ ዘርፎች እንዲሰማራ ቅድሚያ ይሰጠዋል፡፡ሪፖርተር፡- በባንክ ኢንዱስትሪው ውስጥ በዚህ መንገድ መንቀሳቀስ የልማት ባንክ ባህሪ የሚያላብሰው ስለሚሆን፣ ከዚህ አኳያ የሚሰጣቸውን ብድሮች በምን ያህል ጊዜ ውስጥ ተመላሽ ያደርጋል?አቶ ጋሻው፡- ባንኩ ከብሔራዊ ባንክ በተሰጠው ቅድመ ዕውቅና መሠረት የአክሲዮን ሽያጭ ከማስኬድ ጎን ለጎን፣ የዓለም አቀፍ የባንክ ኢንዱስትሪ አማካሪዎችን በመቅጠር ዝርዝር የአዋጭነት ጥናት በማስጠናት በሚያዘጋጀው የኮርፖሬት ፖሊሲና ስትራቴጂ በኩል የሚመለስ ሲሆን፣ ቀደም ሲል በተካሄደው ጠቋሚ ጥናት ግን ባንኩ እንደ ኢኮኖሚ ዘርፎች የአወቃቀር ባህሪይ፣ እንደ አገሪቱ የኢኮኖሚ ዕድገትና የልማት ደረጃ፣ እንዲሁም ባንኩ እንደሚሰበስበው የካፒታል መጠን የአጭር፣ የመካከለኛና የረዥም ጊዜ ብደር ይሰጣል ተብሎ ይገመታል፡፡ሪፖርተር፡- የባንኩ ደንበኞች ወይም ተበዳሪዎች የትኞቹ የኅብረተሰብ ክፍሎች ናቸው?አቶ ጋሻው፡- ቀደም ብሎ በተጠናው ጠቋሚ ጥናት መሠረት በኢትዮጵያ ኢኮኖሚ አራት አማራጮች ለይተን ለማየት ሞክረናል፡፡ በዚህ ረገድ የመጀመሪያው አማራጭ አነስተኛና ጥቃቅን ዘርፉ የሚገኝበት ዘርፍ ነው፡፡ ሁለተኛው አማራጭ መካለከኛው ሲሆን፣ ሦስተኛው ከፍተኛውና ትልልቅ የኢኮኖሚ አውታሮች የሚሳተፉበት ነው፡፡ አራተኛው አማራጭ ግን የመካከለኛውና የከፍተኛው ውህድ ነው፡፡ ይህንን ውህድ በመውሰድ መንቀሳቀስ ለባንኩ የተለየ የእንቅስቃሴ ዘርፍ ሆኖ በመመረጡ፣ ይኼኛው አማራጭ የተሻለ እንደሚሆን በጥናቱ ተመልክቷል፡፡ በመሆኑም ከኢኮኖሚው አወቃቀርና ክፍፍል፣ እንዲሁም ከተነሳንበት የስፔሻላይዜሽን መርህ አንፃር ባንኩ በአብዛኛው መካከለኛውንና ከፍተኛውን ባለሀብት ይመለከታል፡፡ ይሁን እንጂ በአማራጭ ሞዴሉ መሠረት በገበያ ፍላጎትና አቅርቦት ለሁሉም የኅብረተሰብ ክፍሎች የሚሠራ ባንክ ይሆናል፡፡ሪፖርተር፡- በሕዝብ መዋጮ አክሲዮን ያሰባሰበ ባንክ አገልግሎቱ በመካከለኛና በትልልቅ ኩባንያዎችና ባለሀብቶች ላይ ብቻ ያተኩራል ማለት ይችላል?አቶ ጋሻው፡- በመርህ ደረጃ ባንኩ በአገር አቀፍ ደረጃ የኢኮኖሚ ነፃነትና እኩል ተጠቃሚነት፣ በዋናነት የግሉ ዘርፍ በኢኮኖሚው ውስጥ የሚኖረው ድርሻና ተሳትፎ ከፍተኛ እንዲሆን፣ የመወዳደሪያ ሜዳውም እኩል እኩል መሆን እንዳለበት ያምናል፡፡ በመሆኑም ባንኩ ከተነሳበት ራዕይ፣ ተልዕኮና ዓላማ አንፃር አገልግሎቱን ለነፃ ገበያ ክፍት በማድረግ በገበያ ተዋንያን የሚሰጠው አገልግሎትም ባስቀመጠው ሞዴል በአቅርቦትና በፍላጎት ላይ ይሠራል፡፡ ነገር ግን ከስፔሻላይዜሽን አኳያ በተመረጡ ዘርፎች የሚሠራ ሲሆን፣ በሩ ለሁሉም ኢትዮጵያዊያን ክፍት ነው፡፡ ከኢኮኖሚ ትስስር አንፃር መሠረተ ሰፊ በሆኑ አዋጭ የኢኮኖሚ ዘርፎች በማተኮር የሥራ ዕድል በመፍጠርና የታክስ ገቢ በማመንጨት፣ በኢኮኖሚ የትስስር ሒደት ዝቅተኛው የኅብረተሰብ ክፍል ተጠቃሚ እንዲሆን ጥረት ይደረጋል፡፡ሪፖርተር፡- ባንኩ በምን ያህል ጊዜ ውስጥ ሊመሠረት ይችላል?አቶ ጋሻው፡- በታቀደው የካፒታል መጠን ወይም ሊመዘገብ በታቀደው የአክሲዮን ዋጋ ሽያጭ ፍጥነት ሒደት የሚወሰን ቢሆንም፣ በፕሮጀክት ዕቅዱ ሁለት ዓመት እንደሚሆን ተመልክቷል፡፡ በፕሮጀክቱ ፍኖተ ካርታ መሠረት የታቀደውን ግብ ከማሳካት አንፃር  በዓለም አቀፍ፣ በአኅጉር አቀፍና በአገር አቀፍ ደረጃ በሚደረጉ የፕሮሞሽንና የማርኬቲንግ ሥራዎች አፈጻጸም የሚወሰን ይሆናል፡፡ የኩባንያው የካፒታል መጠን ስድስት ቢሊዮን ብር ነው፡፡ ከዚህ በላይ የተጠቀሰው ካፒታል እያንዳንዳቸው 20 ሺሕ ብር ዋጋ ባላቸው 300 ሺሕ ተራና የተመዘገቡ አክሲዮኖች የተከፋፈለ ነው፡፡ ዝቅተኛ የአክስዮን ብዛት አሥር ወይም 200,000 ብር ይሆናል፡፡ ማንኛውም ባለአክሲዮን ቢያንስ የካፒታሉን 60 በመቶ በቅድሚያ መክፈል፣ እንዲሁም ለሥራ ማስኬጃ የአገልግሎት ክፍያ አምስት በመቶ መክፈል ይጠበቅበታል፡፡ ኩባንያው በሰነዶች ምዝገባና ማረጋገጫ ኤጀንሲ በተመዘገበ በ24 ወራት ውስጥ በሁለት ጊዜ ክፍያ ይጠናቀቃል፡፡ አክሲዮን የሚሸጥላቸው የውጭ ዜግነት ያላቸው ትውልደ ኢትዮጵያዊያንና ሙሉ በሙሉ ኢትዮጵያዊያን የሆኑ ባለሀብቶች በጋራ፣ ትውልድ ኢትዮጵያዊ የውጭ አገር ዜግነት ያለቸው ግለሰቦች ወይም የውጭ ዜግነት ያላቸው ትውልደ ኢትዮጵያዊያንና ሙሉ በሙሉ ኢትዮጵያዊያን ባለቤትነት ለተቋቋሙ ድርጅቶች ይሆናል፡፡ በአጠቃላይ እያንዳንዳቸው 20,000 ብር የሚያወጡ 300,000 አክሲዮኖች፣ በጠቅላላው ስድስት ቢሊዮን ብር የሚያወጡ አክሲዮኖች ለሽያጭ ቀርበዋል፡፡ ሆኖም ኩባንያው በአጭር፣ በመካከለኛና በረዥም ጊዜ የባንክ አገልግሎት ሥራዎች ላይ እንደሚሰማራ በመታቀዱ፣ በብሔራዊ ባንክ መመርያ መሠረት ጠንካራ ጅማሮ እንዲኖረው ሲባል የተከፈለ ካፒታሉ አራት ቢሊዮን ብር ይሆናል፡፡  ",,Amharic,ቆይታ,
https://www.ethiopianreporter.com/index.php/article/17996,‹‹በምርጫውም ሆነ በአገሪቱ ጉዳዮች ያገባናል የሚሉ ባለድርሻ አካላት በሙሉ ለኢኮኖሚው ትኩረት እንዲሰጡ ነው ግፊት የምናደርገው›› አቶ ጌታቸው ረጋሳ፣ የአዲስ አበባ ንግድና    ዘርፍ ማኅበራት ምክር ቤት ዋና ጸሐፊ,,http://www.ethiopianreporter.com/sites/default/files/2020-02/amharic-I_13.jpg,ዳዊት ታዬ,ወቅታዊው የአገሪቱ የፖለቲካ ሁኔታ ብዙዎችን ያሳስባል፡፡ የፖለቲካው ሕመም ኢኮኖሚው ላይ እያሳረፈ ያለው ተፅዕኖ ቀላል አለመሆኑም ግልጽ ነው፡፡ ይህ ሁኔታ ወዴት ያመራል የሚለው ጥያቄ እንደተጠበቀ ሆኖ፣ ከኢኮኖሚው አንፃር አገሪቱ አሁን ያለችበት ሁኔታ የተለያየ ትንተና ይሰጥበታል፡፡ ሁኔታው ተስፋም ተግዳሮትም ያለበት መሆኑን የሚገልጹ እንዳሉ ሁሉ፣ ከዚህ በተቃራኒ የሚገምቱም አሉ፡፡ ፖለቲካውን አረጋግቶ የተሻለ ለማራመድ የሚያስችሉ ማሻሻያዎች እየተደረጉ መሆናቸውን በመጠቆም ተስፋ መኖሩንም ይነገራል፡፡ በሌላ በኩል ለአገር ውስጥ ባለሀብቶች ትኩረት በመንፈግ የውጭ ኩባንያዎች ላይ ለመንጠልጠል ይፈለጋል በማለት፣ አሁን ያለውን አዝማሚያ በመተቸት የሚሰሙ ድምፆች አሉ፡፡ በሌላ በኩል ደግሞ አገሪቱ ፖለቲካ ብቻ የሚወራባት፣ ትልቁ ነገር እየተዘነጋ ነው ብለው የሚያምኑ የንግዱ ኅብረተሰብ አባላት ደግሞ፣ ሁሉም ነገር ፖለቲካ ሆኖ ኢኮኖሚ ተዘንግቷል በማለት ሲናገሩ መስማት የተለመደ ሆኗል፡፡ የአዲስ አበባ ንግድና ዘርፍ ማኅበር ምክር ቤትም ይህ ጉዳይ መነጋገሪያ መሆን እንዳለበት በማመን፣ የፖለቲካ ፓርቲዎች ስለኢኮኖሚው ምን ዓይነት ፕሮግራም አላቸው በማለት ተከታታይ መድረክ ማዘጋጀቱን እስከማሳወቅ ደርሷል፡፡ በወቅታዊ፣ ኢኮኖሚያዊና ፖለቲካዊ ጉዳዮች ላይ ዳዊት ታዬ ከአዲስ አበባ ንግድና ዘርፍ ማኅበራት ምክር ቤት ዋና ጸሐፊ አቶ ጌታቸው ረጋሳ ጋር አጭር ቆይታ አድርጓል፡፡  ሪፖርተር፡- በአሁኑ ወቅት የአገሪቱ ወቅታዊ የፖሊቲካና የኢኮኖሚ ሁኔታ ያሳስባል ይባላል፡፡ በተለይ ከኢኮኖሚው አንፃር ወቅታዊው ጉዳይ ተስፋና ተግዳሮት ያለበት ነውም ይባላል፡፡ የእርስዎ አተያይ ምንድነው?አቶ ጌታቸው፡- በሁለት መንገዶች ማየት እንችላለን፡፡ አንደኛ አገሪቱ ያለችበት የኢኮኖሚ ሁኔታ ችግር አለበት፡፡ ለምሳሌ አገሪቱ በከፍተኛ የዕዳ ጫና ሥር መሆኗ፣ የዋጋ ግሽበት፣ የውጭ ምንዛሪ ችግርና የመሳሰሉት ነገሮች ሁሉ እንደ ተግዳሮት የሚወሰዱ ናቸው፡፡ በሌላ በኩል ደግሞ አሁን ያለው ሁኔታ በተለይ አሁን እያየነው ያለውን የፖለቲካ ትጋት፣ የበለጠ አሳታፊ ለማድረግ የሚደረገው ጥረት ተስፋ ሰጪ ነው፡፡ የግል ዘርፉ በኢኮኖሚ ውስጥ እንዲሳተፍ በሐሳብም ደረጃ ቢሆን እየቀረበ ያለውን እንቅስቃሴ ስንመለከተው፣ ተስፋ መኖሩን ሊያሳይህ ይችላል፡፡ ይህም ወደፊት የግል ዘርፉ እንደ ቀድሞው ሳይሆን፣ ሰፊ መድረክ አግኝቶና ተወዳድሮ በውድድሩም አሸናፊ ሆኖ ይወጣል ብለን እንድናምን ያደርገናል፡፡ ለዚህም አመላካቾች ተደርገው ከሚጠቀሱት ውስጥ አገራችን በአፍሪካ ነፃ ንግድ ስምምነት ላይ እስከ ዛሬ ባልነበረ ሁኔታ ተፈቅዶ፣ በኋላም መፈረሙና የተወካዮች ምክር ቤት ማፅደቁ አንድ ምሳሌ ነው፡፡ ይህ ውሳኔ አሁን ለውድድሩ ከባቢ ክፍት መሆኑን ያመለክታል፡፡ ወደ ዓለም ንግድ ድርጅት ለመግባት በመንግሥት በኩል እየተወሰደ ያለው ዕርምጃም ሌላው ማሳያ ነው፡፡ የስቶክ ኤክስቼንጅ ገበያ ለማቋቋም እየተሠራበት ያለውም ወደፊት ጥሩ ነገር ያሳያሉ ብለን እንደ ትልልቅ እንቅስቃሴዎች የምንጠቅሳቸው ናቸው፡፡ ከዚህም በተጨማሪ የመንግሥትና የግሉ ዘርፍ አጋርነትን መጥቀስ ይቻላል፡፡ የግል ዘርፉ ተሳታፊ እንዲሆን የሚደረገው ጥሪም ተስፋ ሰጪ ነው፡፡ የኢንቨስትመንት አዋጅን ለማሻሻል የተደረጉ ጥረቶችም አመላካች ናቸውና ለግል ዘርፉ ወደፊት በጎና ጥሩ ሁኔታዎች ይፈጠራሉ ብለን እናምናለን፡፡ ይህ ደግሞ በአገሪቱ ኢኮኖሚ ላይ አዎንታዊ የሆነ ተፅዕኖ ያመጣል፡፡ ዕድገቱን ለማስቀጠል ያስችላል፡፡ አሁን ያሉ ችግሮችን በዘላቂነት ለመፍታትና ትክክለኛ አቅጣጫዎችን ለማስቀመጥ የሚረዳ ነው ብዬ እገምታለሁ፡፡  ሪፖርተር፡- ከዚህ ባሻገር ግን እናንተ በምታዘጋጇቸው የውይይት መድረኮችም ሆነ በተለያዩ አጋጣሚዎች ከንግድ ኅብረተሰቡ እየተደመጠ ያለው ነገር፣ በአሁኑ ወቅት ለኢኮኖሚው ምንም ትኩረት እየተሰጠ አይደለም እየተባለ ነው፡፡ ነገሩ ሁሉ ፖለቲካ ብቻ ሆኖ የኢኮኖሚው ጉዳይ ተዘንግቶታል የሚለው አስተያየት የብዙዎች እየሆነ ነው፡፡ ኢኮኖሚው የፖለቲካውን ያህል ትኩረት አልተሰጠውም?  አቶ ጌታቸው፡- ዋናው ጉዳያችንና አሁን የምናስበው ነገር ይህንን ነው፡፡ ሰው ስለሲቪል መብቶች ሊያወራ ይችላል፡፡ ስለሃይማኖት፣ ስለፖለቲካ፣ ስለነፃ ሚዲያ፣ ስለነፃና ፍትሐዊ ምርጫ ጉዳይ ብዙ ይወራል፡፡ የአገራችንን ፖለቲካ በአብዛኛው ስትመለከተው በማንነትና ቀደም ብዬ በጠቃቀስኩልህ ጉዳዮች ላይ የሚያጠነጥን እንጂ በትክክል ኢኮኖሚን የሚያመላክቱ ሁኔታዎች ላይ ገና ነው ብለን እናምናለን፡፡ እንደ ምክር ቤቱም ሆነ በግል የምናምነው ከእነዚህ ሁሉ ችግሮቻችን በስተጀርባ ያለው የኢኮኖሚ ጥያቄ ነው የሚሆነው፡፡ በመሠረቱ ዴሞክራሲያዊ ምርጫ ጥሩ ነው፡፡ ነፃና ትክክለኛ ምርጫ የሚፈለገው ለኢኮኖሚ ዕድገት መደላድል ይፈጥራል ተብሎ ስለሚገመት ነው እንጂ በራሱ ግብ አይደለም፡፡ ምክንያቱም በምርጫ ማግሥት ዞሮ ዞሮ የኢኮኖሚውና የኑሮ ሁኔታ አብሮ የሚታይ ሆኖ ይመጣል ማለት ነው፡፡ ደግሞ ሰው ገበያ ሄዶ የሚፈልገውን ገዝቶ መብላት እስካልቻለ ድረስ ነፃ ነው ማለትም አትችልም፡፡ በአብዛኛው በምርጫውም ሒደትም ሆነ በአገሪቱ ጉዳዮች ያገባናል የሚሉ ባለድርሻ አካላት በሙሉ ለኢኮኖሚው ትኩረት እንዲሰጡ ነው ግፊት የምናደርገው፡፡ እኛ እንደሚታወቀው የፖለቲካ አጀንዳ የለንም፡፡ ወይም ደግሞ አክቲቪስቶችም አይደለንም፡፡ ንግድና ኢንቨስትመንት በዚህች አገር እንዲስፋፋና የሰዎች ኑሮ እንዲሻሻል እንደ ኃላፊነት ሆኖ በአዋጅም የተሰጠን እሱ ነው፡፡ ከዚህ አንፃር ነው ሁሉንም ነገር የምናየው፡፡ እያንዳንዱ እንቅስቃሴ በአብዛኛው ኢኮኖሚው ላይ ቢያተኩር፣ ሕዝቡ ሁሉ ከኢኮኖሚ አንፃር እየመዘነ ሐሳቡን እንዲሰጥ ቢደረግ ትክክል ነው ብለን እናምናለን፡፡  ሪፖርተር፡- ከንግዱ ኅብረተሰብ ሌላም የሚሰማ ድምፅ አለ፡፡ ለምሳሌ ወደ ግል በሚዛወሩ ድርጅቶች የግል ዘርፉ ተሳትፎ አናሳ ነው ይላሉ፡፡  እንዲያውም በአሁኑ ወቅት አገር በቀሉ የግል ዘርፍ ብዙ ትኩረት እያገኘ አይደለም ሲሉም ያክላሉ፡፡ መንግሥት የበለጠ እየደገፈ ያለው የውጭ ኩባንያዎችን ነው በሚል አስተያየት ይሰጣል፡፡ እርስዎ ምን ይላሉ? የእናንተስ አመለካከት ምንድነው? አቶ ጌታቸው፡-  በመሠረቱ በፖሊሲ ደረጃ ልዩነት አለን ብለን አናምንም፡፡ ምክንያቱም የውጭ ኢንቨስትመንትን በመሳብ ረገድ አስፈላጊውን ነገር ማድረግ፣ ከሌሎች አገሮች አንፃርም ስታየው ተገቢ ነው ብለን እናምናለን፡፡ የውጭ ቀጥታ ኢንቨስትመንትን የምንፈልገው ቴክኖሎጂና ካፒታልን ለማምጣት፣ የሠለጠነ የሰው ኃይል ለማስገባት ተብሎ ነው፡፡ ስለዚህ ይህ ማለት ግን በእኛ አገር ውስጥ ያሉ ባለሀብቶች እንዲያድጉና ሁኔታዎች እንዲመቻችላቸው ማድረግ ደግሞ የግድ ይሆናል፡፡ ምክንያቱም ዞሮ ዞሮ የአገር ውስጥ ባለሀብት ማደግና መዳበር ነው ለአገሪቱ ዘላቂ መፍትሔ የሚሆነው፡፡ ከውጭ የሚመጡ ጥቅማችውን አስከብረው ትርፋቸውን ይዘው ሊሄዱ ይችላሉ፡፡ የአገር ውስጥ ባለሀብትን ነው ማሳደግ ያለብን፡፡ ምናልባት ከዚህ አኳያ አንዳንድ ሊስተካከሉና ሊታሰቡ የሚችሉ ነገሮች ሊኖሩ ይችላሉ ብዬ እገምታለሁ፡፡  ሪፖርተር፡- ምን ዓይነት ማስተካከያዎች?አቶ ጌታቸው፡-  ለምሳሌ የውጭ የቀጥታ ኢንቨስትመንት ሲመጣ በተቻለ መጠን የአገር ውስጥ ባለሀብቱን በአጋርነት እንዲይዝ የሚያስገድዱ ሕጎችና ደንቦች ማውጣት ይቻላል፡፡ ከዚህም በተጨማሪ የአገር ውስጥ ባለሀብቶች ከእነሱ ጋር የሚቀናጁበትን አቅም መፍጠር ያስፈልጋል፡፡ እንደሚታወቀው የእኛ የግል ዘርፍ ታዳጊ ነው፡፡ ለብዙ ዓመታት ስሙ ሲጠራ እንጂ ወጥቶ ተደራጅቶ ከአመራር ከጥራት ያለው አመራረት አኳያ፣ ከሲስተም፣ ከማደግና ከመሻሻል አኳያ ስትገመግመው በርካታው ከአቅም ማጎልበትን የሚጠይቅ ነው፡፡ የባህሪ ለውጥም ያስፈልገዋል፡፡ እነዚህ ሁሉ ተካትተውበት እውነተኛ ባለሀብት አገራችን ውስጥ መፍጠር መቻል አለብን፡፡ መንግሥትም ደግሞ በፖሊሲው ውስጥ አካቶ መስጠት አለበት ብለን እንደ ምክር ቤት የምንንቀሳቀስበት ጉዳይ ነው፡፡ የአገር ውስጥ ባለሀብትን የሚተካ ነገር የለም፡፡ ነገር ግን የውጭ ኩባንያዎች እንዲገቡ ማበረታታቸው፣ የመንግሥትም ሆነ የግሉ ዘርፍ ልማት ትክክለኛ የዕድገት አቅጣጫ ሲይዝ ነው ብለን ነው የምናምነው፡፡   ሪፖርተር፡- ሰሞኑን በአንድ መድረክ ላይ በኢትዮጵያ በአንድ የፖለቲካ ሥርዓት፣ ወይም ፓርቲ ወይም፣ ብሔር ላይ ጥገኛ የሆነ የግል ዘርፍ መኖር የለበትም ብለው ነበር፡፡ ይህንን የሚያምን፣ የአገርን ጥቅም የሚያስጠብቅ፣ ሥነ ምግባር ያለውና ተወዳዳሪ የሆነ የግል ዘርፍ እንዲኖር ያስፈልጋል ብለዋልና ይህ እንዲሆን ምን መደረግ አለበት? ይህንን ለማድረግ ምቹ ሁኔታ አለ? ከአገሪቱ ተጨባጭ ሁኔታ አንፃርስ እንዴት ይታያል?አቶ ጌታቸው፡- ከዚህ ቀደም እንደምናውቀው አንዳንድ ብልሹ አሠራሮች፣ በአገሪቱ ውስጥ የነበረው የመልካም አስተዳደር ችግር፣ ሙስና፣ ግልጽ ያልሆኑ አሠራሮች በብዙ መንገዶች አገሪቱን ጎድተዋል፡፡ የአገሪቱም ሀብት በዚህም በዚያም እንደባከነ፣ ከፕሮጀክቶች ጀምሮ ወደ ውጭ እስከሚሄደው የውጭ ምንዛሪ ድረስ ችግር እንደነበር ሁላችንም እናውቃለን፡፡ አሁን ይህንን መቀየር ያስፈልጋል፡፡ አንደኛ ኩባንያዎች አደረጃጃታቸውን ጠብቀው ተወዳዳሪ እንዲሆኑ፣ የሚያስፈልገውን የፖሊሲ ማዕቀፍም ሆነ የአቅም ግንባታ ድጋፍ ማድረግ አስፈላጊ ሊሆን ይችላል፡፡ ከዚህ በኋላ ሰዎች ባላቸው የፖለቲካ ቅርርብ፣ ወይም ደግሞ ባላቸው ሌላ ግንኙነት ሊደገፉና ዝም ተብለው ችላ ሊባሉ የሚገባ አይመስለኝም፡፡ በተያዘውም ሁኔታ ይህ ይስተካከላል ብለን እንገምታለን፡፡ አሁን በአገር ደረጃ የካፒታል ክምችት ችግር አለ፡፡ የግል ዘርፉን አቅምና እንቅስቃሴ ስታየው በዳዴ የሚሄድ ነው፡፡ መሠረታዊ የሆነ ለውጥ በግል ዘርፉ ዕድገት ላይ መምጣት አለበት፡፡ ለዚህ ደግሞ በመንግሥትም በኩል ጉዳዬ ብሎ መሥራትን ይጠይቃል ብለን እናምናለን፡፡  ሪፖርተር፡- በአገር በቀል ኢኮኖሚ የግል ዘርፉ ተሳትፎ ጎልቶ እንዲወጣ፣ የግል ዘርፉ ያስፈልገዋል ብላችሁ የምታምኑበትንና በጥናት የተደገፈ የፖሊሲ ምክረ ሐሳብ እንዳዘጋጃችሁ ገልጻችሁ ነበር፡፡ ይህንን ሰነድ ለመንግሥት አቅርባችሁ ምን አገኛችሁ?አቶ ጌታቸው፡- የፖሊሲውን ሰነድ አዘጋጅተን አሁን ወደ ኅትመት እየገባን ነው፡፡ በሚቀጥሉት ሦስትና አራት ሳምንታት ለመንግሥት እናቀርባለን ብለን እናምናለን፡፡ በአጠቃላይ መንግሥት ያለበትን ችግር አብሮ መካፈል በሚያስችል መንገድ የተዘጋጀ ነው፡፡ የፖሊሲ ሐሳቡ በስምምነት ዋና ዋና ጉዳዮች ላይ የሚያጠንጥን ነው፡፡ በአገሪቱ ውስጥ ተወዳዳሪነት እንዲኖር የሚያስችል አካሄዶችን መዘርጋት እንዳለበት፣ ለዚህም የሚረዳው ደግሞ የግል ዘርፉ ከመንግሥት ጋር አጋር እንደሆነ፣ ከዚህ አልፎ ደግሞ ከዕዳ ጫና አኳያ የመንግሥት ካፒታል ብቻ ሳይሆን የግል ዘርፉን አቅም መጠቀም የሚያስችልም አሠራሮችና አተገባበሮች ተግባራዊ ማድረግ ጠቃሚ እንደሆነ፣ በተለይ ከፋይናንስ ተደራሽነት አንፃርም በርካታ ችግሮችን በማንሳት የመፍትሔ ሐሳቦችን ያቀረብንበት ነው፡፡ በመሠረቱ በዓይነቱ አዲስ ላይሆን ይችላል፡፡ የመፍትሔ አሰጣጡ ግን ለየት ሊል ይችላል፡፡ በዋናነት የግል ዘርፉን አጉልቶ የሚሳይ የፖሊሲ ምክረ ሐሳቦች ተካትተው የሚቀርቡት ሰነድ ነው፡፡ሪፖርተር፡- የግል ዘርፉ ጠባቂ ከመሆን የውጭ ምንዛሪ አመንጪ መሆን አለበት የሚል ኢኮኖሚያዊ ትንታኔ ይቀርባል፡፡ በመንግሥትም የውጭ ምንዛሪ አመንጪ አይደለም የሚል ሐሳብም ይንፀባረቃልና የግሉ ዘርፍ በእርግጥ የውጭ ምንዛሪ ምንጭ አይደለም?  የእስከ ዛሬው አካሄድስ ምን ይመስላል? አቶ ጌታቸው፡- ኢኮኖሚው ማመንጨት አለበት ቢባል ይሻላል፡፡ ምክንያቱም ተዋንያኑ በጣም ብዙ ናቸው፡፡ የግሉ ዘርፍ መሥራት አለበት፣ ኤክስፖርቱ መጨመር አለበት፣ ምርታማነቱ መጨመር አለበት፡፡ የግል ዘርፉ ብቻ ሳይሆን ገበሬውም ሁሉም ተንቀሳቅሶ መሠራት አለበት፡፡ አሁን ያለው የፖሊሲ መደላድል በስፋት ወደ ተግባር ሲገባና ነገሮች ሁሉ እየጠሩ ሲመጡ ቀላል ይሆናል ብዬ ነው የማስበው፡፡ እኔ በመሠረተ ሐሳቡ የውጭ ምንዛሪ እጥረቱን ብቻ ሳይሆን የማስበው፣ የማኔጅመንት ጉዳይ ላይም ትኩረት ሰጥቶ መሠራት ይኖርበታል፡፡ የፋይናንስ ዘርፉን መመልከትና ማስተካከል ይጠይቃል፡፡ አሁን በልዩ ልዩ መንገድ የሚገባውንም የውጭ ምንዛሪ እዚሁ ሊቀር የሚችልበትን አሠራር መዘርጋት ይጠይቃል፡፡ ያላግባብ ከአገር የሚወጣውን የውጭ ምንዛሪ እዚህ ማስቀረት ይጠይቃል፡፡ ስለዚህ ጉዳዩ ከብዙ ነገሮች ጋር የሚያያዝ ነው፡፡ የውጭ ምንዛሪ ፍላጎታችንን ለመሸፈን ብዙ ሥራዎች ያስፈልጋሉ፡፡ አንድም ብሔራዊ ባንክ ተጠናክሮ አሠራሮችንና አደረጃጀቶችን ቀይሮ መንቀሳቀስ የሚለው ሊጠቀስ ይገባል፡፡ ከጊዜው ጋር ሊሄድ በሚችል ደረጃ ብሔራዊ ባንክ መዋቀር አለበት ብለን እናምናለን፡፡ ይህ ከሆነ ያለውንም የውጭ ምንዛሪ በአግባቡ ለመጠቀም፣ እንደ ገናም ወደ ውጭ ያላግባብ የሚወጣውንም ለመከላከል ይጠቅማል ብለን እናምናለን፡፡ ስለዚሀ አንደኛ ምርትን በማሳደግ፣ ገበያን በማስፋትና ለዓለም ገበያ ሊቀርቡ የሚችሉ የወጪ ንግድ ምርቶች ላይ መንቀሳቀስ ያስፈልጋል፡፡ የሀብት ማኔጅመንት ላይ መሥራትን የሚጠይቅ ነው፡፡ ሪፖርተር፡- በአሁኑ ወቅት በተለይ የወጪ ንግድ ተቀዛቅዟል፡፡ በወጪ ንግድ የተሰማራው የግሉ ዘርፍ ነው፡፡ ብዙዎቹ የእናንተ አባል ናቸው፡፡ ከዚህ አንፃር ይህ እየቀነሰ የመጣውን የወጪ ንግድ ችግሩ ምንድነው ብላችሁ በማጥናት መፍትሔ ሊሆን የሚችል ሥራ አከናውነናል ትላላችሁ? አቶ ጌታቸው፡- አንድ ነገር ግልጽ ለማድረግ ለእኛ ምርቶች በውጭ የገበያ እጥረቶች በአብዛኛው አይታዩም፡፡ በአብዛኛው ችግራችን በቂ ምርት ያለማምረት ነው፡፡ ወይም ደግሞ የተመረተውን በአግባቡ ለውጭ ገበያ አለማቅረብ ነው፡፡ ከቅርብ ጊዜ ወዲህም ተፈጥሮ የነበረው አለመረጋጋት የራሱ የሆነ አስተዋጽኦ ነበረው፡፡ ምርትን ለማሳደግ የሚደረጉ እንቅስቃሴዎች በተለይ ከቴክኖሎጂ አንፃር መቀየር ያለብን ነገር አለ፡፡ በዚህ በኩል ብዙ መሠራት አለበት፡፡ ምክር ቤታችንኛ ገበያ በማፈላለግ ኤክስፖርትን እንዴት ማሳደግ እንደሚቻል ሥልጠና በመስጠት፣ የውጭ ገበያ የት እንዳለ መረጃ በመስጠት፣ የወጪ ንግድ እንዲያድግና እንዲስፋፋ በማድረግ የበኩሉን ሚና እየተጫወተ ነው ብለን እናምናለን፡፡ ግን በቂ ነው ብለን አናምንም፡፡ ወደፊት በተሻለ ለመሥራት ግን እየተዘጋጀን ነው፡፡ ሪፖርተር፡- በሰሞኑ የውይይት መድረካችሁ ላይ በፖለቲካው መስክ ብዙ ያልመተለሱ ጥያቄዎች አሉ ብላችኋል፡፡ ያልተስተካከሉ የተባሉ ነገሮችን በማረም ንግዱን ለማሳለጥ ምን መደረግ አለበት ይላሉ? እስካሁን በነበረው አለመረጋጋት የግል ዘርፉ ምን ያህል ተጎድቷል ተብሎ ሊገለጽ ይችላል?አቶ ጌታቸው፡- አሁን ማድረግ ያለብን በራስ መተማመን መፍጠር ነው፡፡ ለግል ዘርፉ ወይም ለንግዱ የተረጋጋ ማኅራበራዊ ሁኔታ መኖሩን ማረጋገጥ፣ ከውጭ ለሚመጡትም ሆነ በአገር ውስጥ ላሉት የተረጋጋ ከባቢ ሊኖር ይገባል፡፡ ቀደም ብዬ እንደገለጽኩት በፖሊሲ ደረጃ የገንዘብ አቅርቦትን ጨምሮ ሌሎች አስፈላጊ የሆኑ እንደ መሬት ያሉ ጉዳዮችን ማሟላት ያሻል፡፡ ሪፎርም የሚያስፈልጋቸው ነገሮች ብዙ ናቸው፡፡ እሱን አቀናጅቶ መሥራት ይጠይቃል፡፡ የሕግ የበላይነት ማረጋገጥ ይጠይቃል፡፡ እንቅስቃሴዎች ንግድና ኢንቨስትመንትን እንዳይጎዱ ማድረግ ያስፈልጋል፡፡ በዴሞክራሲያዊ እንቅስቃሴ ውስጥ የኢኮኖሚ አጀንዳ ጎልቶ የሚወራበትና የሚነገርበት ከባቢ መፍጠር ያስፈልጋል፡፡ እንዲህ ያሉ ነገሮች ከተደረጉ በአጭር ጊዜ ውስጥ መለወጥ ይቻላል፡፡ ምቹ ሁኔታዎችና ዕድሎች አሉ ብዬ እገምታለሁ፡፡   ሪፖርተር፡- ፖለቲካና ኢኮኖሚ የማይነጣጠሉ ናቸው በሚል አመለካከት ምክር ቤታችሁ ተከታታይ የሆኑ መድረኮች በማዘጋጅት ውይይት ለማድረግ አቅዳችኋል፡፡ የፖለቲካ ድርጅቶች ከኢኮኖሚው አንፃር ያላቸውን አመለካከት እንዲያንፀባርቁ ይረዳል በማለት አስባችኋል፡፡ በኢኮኖሚው መስክ እስካሁን ይህ ነው ያለኝ ፕሮግራም ያለ ፓርቲ ማግኘት ከባድ ቢሆንም፣ እናንተ ያሰባችሁትን በማድረግ የምትፈልጉትን እናገኝበታለን ብላችሁ ታምናላችሁ?አቶ ጌታቸው፡- እኛ እንደ ምክር ቤት የሚያሳስበን የኢንቨስትመንትና የንግዱ ሁኔታ፣ እንዲሁም የግል ዘርፉ እንቅስቃሴ ነው፡፡ ይህንን የምለው የተቋቋምንበትም ዓላማ ይህ ስለሆነ ነው፡፡ ይህንን ለማስፋፋት በምናስብበት ጊዜና በዚህ አቅጣጫ እንቅስቃሴዎችን ስናደርግ፣ አብዛኞቹ የፖለቲካ ፓርቲዎች የኢኮኖሚውን አጀንዳ ሲያነሱ አናይም፡፡ ምናልባት የራሳቸው አጀንዳ ሊኖራቸው ይችላል፡፡ ወደፊት በውድድር ጊዜ ሊያወጡት ይችሉ ይሆናል፡፡ ዞሮ ዞሮ ግን አሁን በአብዛኛው የአገሪቱን የፖለቲካ ታሪክ ስትመለከት የኢኮኖሚ ጥያቄ እንደ ዋና መወዳደሪያ ሆኖ የቀረበበት ጊዜ በጣም ጥቂት ነው፡፡ ብዙዎቹ በብሔር ጥያቄ ላይ፣ በሃይማኖት ጥያቄ ላይ፣ በፖለቲካና በነፃ ፕሬስ ጥያቄ ላይ፣ በሰብዓዊ መብትና በመሳሰሉት ጥያቄዎች ላይ ነው የሚያተኩሩት፡፡ በተለይ ከቅርብ ጊዜ ወዲህ በማንነት ጥያቄ ላይ የቆሙ ይመስላል፡፡ እኛ ደግሞ የኢኮኖሚ ጉዳይ ዋነኛ መሆን አለበት እንላለን፡፡ ወደ ፊትም ሕዝቡም ሆነ የንግዱ ኅብረተሰብ የሚፈልገውን ለመምረጥ እንደ መሥፈርት አድርጎ ሊወስደው የሚገባው፣ የማንነት ጉዳይ ሳይሆን የኢኮኖሚን ነው፡፡ ለወደፊት ለዚህች አገር መፍትሔ ሊያመጣ የሚችለው ኢኮኖሚው ነው ብለን ስለምናምን ነው፡፡ አጠቃላይ ሒደቱ ኢኮኖሚው የግሉን ዘርፍና የአገሪቱን ልማት ማዕከል ማድረግ አለበት ብለን ስለምናስብ ነው፡፡   ,,Amharic,ቆይታ,
https://www.ethiopianreporter.com/index.php/article/18023,‹‹ኢትዮጵያን በብሔራዊ ደረጃ የሚገልጻትና የሚወክላት መለያ ለማዘጋጀት ያከናወነው ሥራ ከሁሉም ይበልጣል››,,http://www.ethiopianreporter.com/sites/default/files/2020-02/interview.gif,ብርሃኑ ፈቃደ,"አዱኛ ደበላ (ዶ/ር)፣ የቡናና ሻይ ባለሥልጣን ዋና ዳይሬክተርአዱኛ ደበላ (ዶ/ር) የቡናና ሻይ ባለሥልጣን ዋና ዳይሬክተር ናቸው፡፡ ቀደም ብሎ እንደ አዲስ የተዋቀረውን የኢትዮጵያ የግብርና ኢንቨስትመንትና የሆርቲካልቸር ባለሥልጣንን በምክትል ዋና ሥራ አስፈጻሚነት ሥራ በማስጀመርና በኋላም በዋና ኃላፊነት በመምራት ሲሠሩ ቆይተው፣ በኋላ ወደ ቡናና ሻይ ተዛውረዋል፡፡ ዘንድሮ የቡናና ሻይ ባለሥልጣን ካከናወናቸው በርካታ ተግባራት መካከል አዲስ የቡና ግብይትና አስተዳደር መመርያ በማውጣት ከጥር ወር ጀምሮ መተግበሩን፣ መመርያውም እስካሁን ድረስ ቡናን ከገዙበት ዋጋ በታች እንደሸጡ አስመስለው የሚያቀርቡ ላኪዎችን ለመቆጣጠር፣ ብሎም የገቡትን የሽያጭ ውል ስምምነት በማፍረስ የውጭ ቡና ገዥዎች ኢትዮጵያን በጥቁር መዝገብ እንድትመዘገብ የሚያደርጉትን ለመከላከል የወጣና ውጤትም እየታየበት የሚገኝ ስለመሆኑ አዱኛ (ዶ/ር) ይገልጻሉ፡፡ ከዚህ ባሻገር በቡናው መስክ አዲስ የጥራት ማስጠበቂያ ስልት እንደሚሆን የሚታሰበውንና በሌሎች ከፍተኛ ቡና አምራች አገሮች ውስጥም እየተተገበረ የሚገኘውን የቡና ጥራት የቅምሻ ውድድር ወይም ‹‹ካፕ ኦፍ ኤክሰለንስ›› በኢትዮጵያ ለማካሄድ ዝግጅቶች ተጠናቀው ናሙናዎች መሰብሰብ መጀመራቸውን ከሪፖርተር ጋር ባደረጉት ቆይታ ወቅት ያብራሩት ዋና ዳይሬክተሩ፣ ለሁለተኛ ጊዜ ከጥር 28 ቀን እስከ ጥር 30 ቀን 2012 ዓ.ም. ድረስ በተሰናዳው ዓለም አቀፍ የቡና ዓውደ ርዕይና ኮንፈረንስም የውጭና የአገር ውስጥ የቡና ተዋንያን ቦታ ተከራይተው መሳተፋቸው፣ ከዚህ ቀደም ከነበሩ የምርት ዓመታት ያደረውን ቡና ጨምሮ ከጥር ወር በኋላ ለገበያ እየቀረበ የሚገኘውን አዲስ የቡና ምርት በማካተት ሰፊ የቡና አቅርቦት ለውጭ ገበያ የሚቀርብበት ሰፊ ዕድል መታየቱ፣ ከ300 ሺሕ ቶን ቡና በላይ በመሸጥ ከአንድ ቢሊዮን ዶላር ያላነሰ ገቢ ለማግኘት የሚቻልበት አጋጣሚ እንደሚኖር ተስፋቸውን ይገልጻሉ፡፡ ይህ እንዲሳካ ከታሰቡት መካከል የኢትዮጵያን የቡና ምርት ወደ ልዩ ጣዕም ወይም ስፔሻሊቲ ቡናዎች እንዲያደላ በማድረግ በጨረታ ዋጋ ከሚወሰነው የቡና ምርት ይልቅ፣ በዚህ ልዩ ጣዕም ቡና የሚገኘው የተሻለ የድርድር ዋጋ ተጠቃሚ መሆን የሚቻልበት ዕድል ሰፊ በመሆኑ ይህ አካሄድ መመረጡን ያወሱት አዱኛ (ዶ/ር)፣ እንዲህ ያሉትን ጉዳዮች ጨምሮ ሌሎችም የቡናውን ዘርፍ እውነታዎች ያብራሩበትን ቆይታ ብርሃኑ ፈቃደ እንደሚከተለው አጠናቅሮታል፡፡ ሪፖርተር፡- የዘንድሮው ዓለም አቀፍ የቡና ኤግዚቢሽንና ኮንፍረስ የዓለም የቡና ቀን የተዘከረበት ጭምር ነበር፡፡ በዝግጅቱ ምን ለማድረግ አስባችሁ ምን አሳክታችኋል?አዱኛ (ዶ/ር)፡- የዘንድሮውን ዝግጅት ሁለተኛው የዓለም የቡና ቀን በማለት አክብረነዋል፡፡ የተለያዩ ባለድርሻዎች ከአገር ውስጥና ከውጭ የተጋበዙበት፣ በዋናነትም ከአርሶ አደር እስከ ሳይንቲስት ድረስ የተገኙበት ነበር፡፡ ከአርሶ አደሩ ትምህርት የቀሰሙበት፣ ከሚቀርቡ ጽሑፎችም አዳዲስ ሐሳቦችን ወስደው የተሻለ ለመሥራት የሚችሉበት የሐሳብና የልምድ ልውውጥ ያገኙበት መድረከ ነበር፡፡ በጠረጴዛ ዙሪያ ተቀምጠው እንዲነጋገሩና በቡና ዘርፍ ላይ የሚታዩትን ችግሮች ለይተው በማውጣት አማራጭ መንገዶችን በመፈለግም የተሻለ ውጤት ማስመዝገብ የምንችለበትን ሥራ ነው ያሰብነው፡፡ ዝግጅቱን ለየት የሚያደርገውና ደስ የሚያሰኘው ነገር ምንድነው ብንል፣ ሁሉንም ባለድርሻዎች ያሳተፈ መሆኑ ነው፡፡ ወደ አርሶ አደሩ ወይም ወደ ሳይንቲስቱ ያደላ ዝግጅት ሳይሆን ላኪው፣ ቡና ቆይው፣ አቅራቢው፣ በቡና ዘርፍ የተሠማሩ ሴቶችና የሚመለከታቸውን ሁሉ በማካተቱ ዘንድሮ በቡና ምርትና ንግድ ላይ ጥሩ ውጤት እንደምናገኝበት ተስፋ እናደርጋለን፡፡   ሪፖርተር፡- የዚህ ዓይነቱ መድረክ የመጨረሻው ዓላማ የአገሪቱን ተጠቃሚነት ማስፋት ነው፡፡ በቡናው መስክ የገበያ ድርሻን የማስፋት ሚና እንደሚኖረው ይታመናልና በዚህ ረገድ ምን ይጠበቃል?አዱኛ (ዶ/ር)፡- አንደኛውን ዓለም አቀፍ የቡና ኮንፈረንስና ኤግዚቢሽን ዓምና አዘጋጅተን ነበር፡፡ ከዚህ ያገኘነው ልምድ አንደኛ አዳዲስ ገበያዎች እንዲከፈቱ አድርጎልናል፡፡ በተለይ አሜሪካ ሁለተኛዋ ትልቅ የኢትዮጵያ ቡና ገዥ አገር እንድትሆን አስችሏል፡፡ ዓምና ካገኘነው ትምህርት በመነሳት ከአሜሪካ በተጨማሪ ጃፓንም የገበያ መዳረሻነቷ በሰፊው እያደገ እንዲመጣ በማስቻሉ፣ ዘንድሮ ሰፋ አድርገን አስበንበት እየሠራን ነው፡፡ ከአሜሪካ፣ ከአውሮፓ፣ ከመካከለኛው ምሥራቅ፣ ከጃፓንና ከሌሎችም የሩቅ ምሥራቅ አገሮች በርካታ ተሳታፊዎች በዝግጅቱ ለመታደም መጥተዋል፡፡ ዘንድሮን ለየት የሚያደርገው የዓውደ ርዕይ ማሳያ ቦታ የገዙት ከኢትዮጵያውያን ተሳታፊዎች ባሻገር የውጭ ኩባንያዎችም ጭምር መሆናቸው ነው፡፡ ይህ ማለት ዝግጅታችንን እያስፋፋነውና ተሳታፊዎችንም እያበራከትን መምጣታችን ነው፡፡ በግብይት ሰንሰለቱ ላይ ይታዩ የነበሩ የተንዛዙ አሠራሮችን በማሳጠር፣ አርሶ አደሮች በቀጥታ ከገዥው ጋር መገናኘት የሚችሉበትን መንገድ በመፍጠራችን ዘንድሮ የተሻለ ውጤት እንጠብቃለን፡፡   ሪፖርተር፡- ሁለተኛው ግማሽ ዓመት ላይ እንደ መገኘታችን እስካሁን የነበረው የቡና ምርት አቅርቦትና የሽያጭ እንቅስቃሴው ምን ውጤት አሳይቷል?አዱኛ (ዶ/ር)፡- በዚህ ዓመት የተለያዩ ሥራዎችን አከናውነናል፡፡ አንደኛው ጥራት ላይ ትኩረት በመስጠት እየሠራን መሆናችን ነው፡፡ የቡና ጥራትን የሚከታተል፣ በድኅረ ምርት አያያዝ ላይ የሚሠራ አንድ ዳይሬክቶሬት አቋቁመናል፡፡ ይህ ክፍል እስከ ታች ድረስ በመሄድ አርሶ አደሩ እንዴት ቡና መልቀም እንዳለበት፣ ቡናውን ከለቀመ በኋላም ጥራቱ እንዳይበላሽ ማድረግ ስለሚገባው ጥንቃቄና የቡና አያያዝ እስከ ታች ድረስ ወርዶ አስተምሯል፡፡ ከዚህ ትምህርት በመነሳት ይመስለኛል ዘንድሮ ቀይ እሸት ቡና ዓምና በዚህ ወቅት በኪሎ አሥር ብር ይሸጥ ከነበረው፣ ዘንድሮ ጥራት ላይ ትኩረት ሰጥተን በመሥራታችን እስከ 30 ብር ድረስ ሊሸጥ ችሏል፡፡ ይህ ለእኛ ትልቅ ስኬት ነው፡፡ አሁን ወደ ስድስተኛው ወር ደርሰናል፡፡ የላክነው የቡና መጠን ከመቶ በመቶ በላይ ከዕቅዳችን አንፃር ተሳክቷል፡፡ ካቀድነውም በላይ ውጤታማ ሆነናል፡፡ ይህ የሆነበት ምክንያት የቡናውን ማኅበረሰብ በማቀራረብና ከእነሱም ጋር ጊዜ ወስደንና አብረን ሆነን፣ በዘርፉ ውስጥ ባሉ ችግሮች ላይ ተነጋግረንና የጋራ ችግሮችን በጋራ ለመፍታት ተስማምተን፣ ቡናዎቻቸውን ለመሸጥ ገበያ ያላገኙ ላኪዎች ገበያው ላላቸው እንዲያስተላልፉ በማድረግ፣ ወደ ውጭ በመላክ ቡና መሸጥ የሚፈልጉ ላኪዎችም ገበያ እንዲያገኙ በማፈላለግ ጭምር አግዘናቸው ስለነበር፣ የእነዚህ እንቅስቃሴዎች አጠቃላይ ውጤት ቡናችንን ለመሸጥ ካቀድነው በላይ ለውጭ ገበያ እንድናቀርብ አስችለውናል፡፡ ከገባው ገቢ አንፃር ስንመለከተው፣ አሁንም የዓለም የገበያ ዋጋ በእጅጉ ወደ ታች ወርዶ ይገኛል፡፡ የዛሬ አሥር ዓመት ከነበረው ዋጋ አኳያ ብናነፃፅረው፣ አሁን የቡና ዓለም አቀፍ ዋጋ በ32 በመቶ ወርዶ እናገኘዋለን፡፡ እንዲህም ሆኖ ግን በዋጋ ደረጃ እስከ 90 በመቶ በሚጠጋ አፈጻጸም ዕቅዳችንን ማሳካት ችለናል፡፡ የስድስት ወራት እንቅስቃሴያችንን የሚያስቃኝ ሪፖርት ገና አላጠናቀርንም፡፡ ነገር ግን በአምስት ወራት ውስጥ የተከናወነውን ስናይ፣ ዘንድሮ በታሪካችን 120 ሺሕ ቶን ቡና ወደ ውጭ ልከናል፡፡ ይህ ለእኛ በጣም ታሪካዊ ውጤት ነው፡፡ ከአምስት ዓመት በፊት፣ ማለትም በ2007 ዓ.ም. በአምስት ወራት ውስጥ ወደ ውጭ የላክነው የቡና መጠን 64 ሺሕ ቶን ነበር፡፡ ዘንድሮ ካለፈው አምስት ዓመት አኳያ ሲታይ በእጥፍ ጭማሪ የታየበት ውጤት ተገኝቷል፡፡ ቡናና ሻይ ከአጋሮቹ ጋር በሠራው ውጤታማ ሥራ እንዲህ ያለውን ውጤት ማስመዝገብ እንደቻለ የሚያሳይ አፈጻጸም ነው ማለት እችላለን፡፡  ሪፖርተር፡- በቡናው መስክ በመሥሪያ ቤታችሁ አዳዲስ እንቅስቃሴዎች እየተስተዋሉ ነው፡፡ የቡና ጥራትን መሠረት በማድረግ የቡና ቅምሻ ወይም ‹‹ካፕ ኦፍ ኤክሰለንስ›› የተሰኘ የቡና ጥራት ውድድር ዝግጅት ተጀምሯል፡፡ በውጭ ገዥዎች ዘንድም ይህ ጉዳይ ትኩረት ያገኘ ይመስላልና ስለዚህ ሥራ ምን ሊባል ይችላል? አዱኛ (ዶ/ር)፡- ኢትዮጵያ አገራችን የቡና መገኛና ቡናን በጥራት ማምረት የምትችልበት አቅም ያላት አገር እንደ መሆኗ መጠን፣ ለጥራት ብዙ ትኩረት ሲሰጥ አልታየም፡፡ እስካሁን ባለው ተሞክሮ ለጥራት የሚከፈለው ዋጋ በእጅጉ ዝቅተኛና እዚህ ግባ የማይባል ነው፡፡ ጥራት ትኩረት ተነፍጎት ቆይቷል፡፡ አሁን ግን በጥራት ለሚሠራ ሁሉ በሠራው ልክ ዋጋውን ማግኘት አለበት፡፡ ለጥራት ባደረገው አስተዋጽኦ ልክ ሊከፈለው ይገባል ብለን በማመናችን፣ በቡና ሻይ ባለሥልጣን በኩል ይህንን ሊያሳካ የሚችል ዕቅድ አውጥተን ስንንቀሳቀስ ቆይተናል፡፡ በተለመደው መንገድ በመሄድ ለውጥ ማምጣት እንደማንችል ተገንዝበናል፡፡ በጥራት ጉዳይ ላይ ጣልቃ የምንገባባቸውን መንገዶች ስንፈልግ ቆይተናል፡፡ በመሆኑም አሁን ያሰብነው፣ ከአሜሪካ ዓለም አቀፍ የልማት ትብብር ኤጀንሲ (ዩኤስኤአይዲ) ጋር በመተባበር ‹‹ፊድ ዘ ፊውቸር›› በተሰኘው ፕሮግራማቸው በኩል፣ በተለያዩ አገሮች ‹‹ካፕ ኦፍ ኤክሰለንስ››ን ሲተገብሩ የቆዩበትን አሠራር ከእኛም ጋር አብረን ለመሥራት አምጥተነዋል፡፡ ይህ ለመጀመሪያ ጊዜ የመጣ የቡና ጥራት ማስጠበቂያ ሥልት በመሆኑ፣ ይህ አሠራር ሲለመድ አርሶ አደሩ ምርቱን በጥራት ካዘጋጀና መወዳደር ከቻለ እስካሁን እንዳለው እኛ ሳንሆን ወደ ቡና ገዥዎች የምንሄደው፣ እነሱ ናቸው ወደ እኛ የሚመጡት፡፡ የቡና ጥራት ቅምሻው ዓላማ መነሻውም ይህ አካሄድ ነው፡፡ ስለዚህ ከሌሎች አገሮች ልምድ ስናይም በ‹‹ካፕ ኦፍ ኤክሰለንስ›› አማካይነት አንድ ፓውንድ ቡና እስከ 300 ዶላር ሊሸጥ የቻለበት አጋጣሚ ተፈጥሯል፡፡ እንዲህ ያለውን ውጤት ማግኘት እንድንችል ‹‹አሊያንስ ፎር ካፕ ኦፍ ኤክሰለንስ›› ከተሰኘው ተቋም ጋር ስምምነት ተፈራርመን፣ ከአሜሪካው የልማት ትብብር ኤጀንሲ ባገኘነው የገንዘብ ድጋፍ አማካይነት ሥራውን ጀምረናል፡፡ እስካሁን የቡና ጥራት ሁኔታ በምን አግባብ ሊረጋገጥ እንደሚችል አርሶ አደሮችንና ሌሎችንም ባለድርሻዎች አሠልጥነናል፡፡ የቡና ቅምሻው ውድድር ላይ የሚያግዙንን ባለሙያዎችም በፈተና ለይተን አሠልጥነናል፡፡ እንደገናም ብሔራዊ የውድድሩ ዳኞች ሆነው የሚሰየሙትን አካላትም አሠልጥነናል፡፡ እስካሁን የሠራነውንና የምንገኝበትን ደረጃም ለከፍተኛ ባለሥልጣናት አሳይተናል፡፡ ስለዚህ ከጥር 25 እስከ ጥር 29 ቀን 2012 ዓ.ም. ድረስ ማንኛውም አርሶ አደር በቡና ቅምሻው ውድድር ላይ ለመሳተፍ በየቡናው ዓይነት ሦስት ኪሎ ግራም የቡና ናሙናዎችን ማስገባት ይችላል ማለት ነው፡፡ የቡና ናሙና መቀበያ ማዕከላትንም በአዲስ አበባ፣ በሐዋሳ፣ በጅማና በድሬዳዋ አዘጋጅተን ቡናዎቻቸውን ገቢ እንዲያደርጉ አዘጋጅተናቸዋል፡፡ ለውድድር የሚቀርቡ የቡና ናሙናዎችን እያሰባሰብን ነው፡፡ ሪፖርተር፡- በውድድሩ ምን ያህል ተሳታፊዎች ይጠበቃሉ? አዱኛ (ዶ/ር)፡- በእኛ ዕቅድ ይኖራል ብለን የምንጠብቀው የተሳታፊዎች ቁጥር እስከ 1,500 ድረስ ነው፡፡ ነገር ግን ባለው ሁኔታ ከ2,500 በላይ ተሳታፊዎች ሊመጡ እንደሚችሉ እያየን ነው፡፡ ባለው አጭር ጊዜ ውስጥም ይህ እንደሚሆን ምልክቶቹን እያየን ነው፡፡ በነገራችን ላይ ይህ ውድድሩ በሚካሄድባቸው አገሮችም ለመጀመሪያ ጊዜ የተመዘገበ ከፍተኛ የተሳታፊዎች ቁጥር ሊሆን እንደሚችል መረጃዎች እያሳዩን ነው፡፡ በብራዚል በሚካሄደው የ‹‹ካፕ ኦፍ ኤክሰለንስ›› ውድድር ከ900 በላይ ተሳታፊዎች አልተመዘገቡም፡፡ በኮሎምቢያም ሆነ በሌሎች አገሮች ከ1,500 በላይ ተሳታፊዎች አልታዩም፡፡ በኢትዮጵያ ግን ያውም ለመጀመሪያ ጊዜ በሚካሄደው የቡና የጥራት ውድድር ከ2,000 በላይ ተሳታፊዎች እንደሚስተናገዱ ከምናየው ሁኔታ እየተገነዘብን በመሆኑ ትልቅ ጅምር ነው፡፡ አርሶ አደሮቻችን በጥራት ለማሸነፍ ከወዲሁ ተነቃቅተው በወኔ ሲሠሩ እያየን ነው፡፡ ለጥራት ዋጋ መሰጠት አለበት ብለን መነሳታችንና የጥራት ውድድሩም ለዚሁ ሲባል የመጣ ጅምር በመሆኑ፣ በጥራት በኩል የሚታዩብንን ችግሮች በመፍታት ተጠቃሚነታችንን ለማሻሻል የመጣ አካሄድ ነው፡፡ ሪፖርተር፡- በባለሥልጣኑ በኩል ሲከናወኑ የታዩ ሌሎችም ለውጦች አሉ፡፡ የቡና ግብይት ሥርዓትን የሚገዛ አዲስ መመርያ አውጥታችኋል፡፡ ንግድና ኢንዱስትሪ ሚኒስቴርና ሌሎችም ሕጎቻቸውን አሻሽለዋል፡፡ ይህ ሁሉ ለቡናው ዘርፍ ምን ተጨባጭ ለውጥ ያስገኛል?  አዱኛ (ዶ/ር)፡- አሠራሮችን ማስተካከልና ማበጀት ማለት በቡናው ዘርፍ የሚተውነው አካል በተለይ አቅራቢውና ላኪው መብትና ግዴታውን አውቆ፣ ለሚጠበቅበት አሠራርና ሕጋዊ ሥርዓት በመገዛት የሚገባውንም ጥቅም እንዲያገኝ መንገዱን ማስተካከል ማለት ነው፡፡ ከዚህ በፊት በተሳሳተ መንገድ ሲሠሩ የነበሩበትን አካሄድ በማስተካከል በሕግና በአሠራር ተወስነው ወደ መስመር ገብተው እንዲሠሩ ለማስቻል የተደረጉ ለውጦች አሉ፡፡ በቡናና ሻይ ባለሥልጣን በኩል አንድ መመርያ አውጥተናል፡፡ መመርያው ከተሸጡበት ዋጋ በታች ወይም ‹አንደር ኢንቮይስ› የሚያስገቡትን ነጋዴዎች ለመከላከል፣ እንዲሁም የገቡትን የሽያጭ ውል ስምምነት ወይም ኮንትራት ‹ዲፎልት› ማድረግ እንዳይኖር ለመከላከል በቅርቡ የወጣ መመርያ አለ፡፡ ከዚህ በፊት በነበረው ሁኔታ አንዳንዱ ቡና ላኪ ከውጭ ደንበኛው ጋር የሽያጭ ውል ከተፈራረመ በኋላ የተሻለ ዋጋ ሲያገኝ፣ ያንን ክዶ ወደ ሌላ የሚሄድበት አጋጣሚ ይስተዋል ነበር፡፡ ይህ ደግሞ ከላኪውም አልፎ በአገሪቱ ገጽታና በገበያው ውስጥ ያላትን ተቀባይነት የሚጎዳ በመሆኑ፣ ይህንን ዓይነት የውል ስምምት ጥሰት ለመከላከል አንድ ጊዜ ውሉ ከተፈረመ በኋላ በተገባው ስምምነት መሠረት ቡናውን ለሚገዛው ኩባንያ ወይም ገዥ ማስረከብ በሕግ የሚያስገድድ አሠራር እንዲሆን ተደርጓል፡፡ ከዋጋ በታች ወይም አንደር ኢንቮይሲንግ የሚባለውን ያልተገባ ድርጊት ለመከላከል በወጣው መመርያ መሠረት፣ ለምሳሌ ላኪው ወደ ውጭ ለማቅረብ የገዛው ቡና 3,000 ዶላር የሚያወጣ ከሆነ፣ ይህንኑ የገንዘብ መጠን እንደውም ከሚሸጥበት መጠን አኳያ ከዚያም በላይ ገንዘብ ወደ ኢትዮጵያ ብሔራዊ ባንክ ገቢ ማድረግ ይጠበቅበታል ማለት ነው፡፡ እነዚህን አሠራሮች በጥብቅ የሚከታተለው መመርያ ከጥር 1 ቀን 2012 ዓ.ም. ጀምሮ እየተተገበረ ይገኛል፡፡ ከመመርያው ትግበራ በኋላም ለውጦች እያየን ነው፡፡ ቡና ወደ ቀደመ ክብሩ መመለስ እየጀመረ ነው፡፡ ሪፖርተር፡- በቡናው መስክ ከዚህ ቀደም ይታዩ ከነበሩ ዝርፍያዎችና ስርቆቶች ባሻገር የፖለቲካ አለመረጋጋቶችና የፀጥታ ሥጋቶችም በአቅርቦትና በንግድ ላይ ተፅዕኖ አሳድረዋል፡፡ ከደቡብና ከኦሮሚያ ቡና አብቃይ አካባቢዎች መካከል አንዳንዶቹ አሁንም ድረስ በፀጥታ ሥጋት ሳቢያ ቡናዎቻቸውን ወደ ገበያ ማውጣት እንዳልቻሉ እየታየ ነው፡፡ ይህ ችግር እንዴት እየተፈታ ነው? ከፀጥታ አኳያስ የቡና እንቅስቃሴ ምን ይመስላል?አዱኛ (ዶ/ር)፡- ከሞጆ እስከ ጂቡቲ ባለው መንገድ ቡና በመኪና ይጓጓዝ ስለነበር ለስርቆት ወይም ለቅሸባና ለዘረፋ የተጋለጠ ነበር፡፡ አሁን ግን በባቡር መጓጓዝ ስለጀመረ የቅሸባውም የዝርፊያውም ችግር ሙሉ በሙሉ ተቀርፏል ማለት ይቻላል፡፡ ቡና በባቡር ሲጓጓዝ የመጀመሪያው ነገር በተጫነ በአንድ ቀን ወደብ ይደርሳል፡፡ በሁለተኛ ደረጃ ቅሸባና ዝርፊያ ስለሚቆም ብሎም ወደ ውጭ የሚላከው ቡና ከዚህ ሥጋት ነፃ እየሆነ በመምጣቱ፣ ጤናማ የወጪ ንግድ እንቅስቃሴ እየታየበት ነው፡፡ በፀጥታ ችግር ምክንያት የምዕራብና የደቡብ ምዕራብ አካባቢዎች ቡናቸውን ወደ ማዕከላዊ ገበያ ማቅረብ አልቻሉም፡፡ በዚህ ምክንያት በቡናው ላይ የሚፈጠረውን የአቅርቦት ችግር ለመቅረፍ በተጠቀሱት አካባቢዎች ያሉ አርሶ አደሮች ቡናቸውን ወደ ማዕከላዊ ገበያ ማቅረብ እንዲችሉ ከክልል፣ ከዞንና ከወረዳ ኃላፊዎች ጋር በጋራ እየሠራን እንገኛለን፡፡ ቢያንስ የተመረተው ቡና ወደ ገበያ እንዲወጣ የሚያስችል መንገድ እያፈላለግን በመሆናችን፣ አንዳንድ ቡናዎች እየወጡ ነው፡፡ ነገር ግን እንደ ቡናው ዓይነት ወደ ገበያ መውጣት እንዲችል የተቀመጠለት የጊዜ ገደብ አለ፡፡ ለምሳሌ ለደረቅ ቡና የተቀመጠው የጊዜ ሰሌዳ በመመርያችን መሠረት እስከ ጥቅምት 30 ቀን ድረስ ለገበያ መውጣት መቻል አለበት፡፡ ስለዚህ እስከ ጥቅምት 30 መቅረብ የሚጠበቅበት ቡና፣ የፀጥታ ችግር ባለባቸው አካባቢዎች ግን እስከ ታኅሳስ 30 ቀን ድረስ ማቅረብ የሚችሉበትን ተጨማሪ የሁለት ወራት ጊዜ ሰጥተናቸዋል፡፡ ይህን በማድረግ ምርታቸውን እንዲያቀርቡ አግዘናቸዋል፡፡ አዋጅና መመርዎች ካስቀመጡት ድንጋጌ አኳያ ብቻ ሳይሆን፣ ያልታሰቡ እንደ ፀጥታ ያሉ ችግሮች ሲያጋጥሙ እያየን የማስተንፈሻ አሠራሮችን በመከተል ቡናዎች ወደ ገበያ እንዲወጡ የምናደርግባቸውን አካሄዶች እየተከተልን ነው፡፡ ሪፖርተር፡- ታሪካዊ በተባለው የአምስት ወራት የቡና ምርት አቅርቦት መሠረት በዓመቱ መጨረሻ ምን ይጠበቃል? ለዚህ ዓመት የተቀመጠው የአቅርቦት መጠን ይሳካል?  የታቀደው የአንድ ቢሊዮን ዶላር የውጭ ምንዛሪ ገቢም ይገኛል ማለት ነው? አዱኛ (ዶ/ር)፡- ከአቅርቦት አንፃር 300 ሺሕ ቶን ቡና ወደ ውጭ የመላክ ዕቅድ አለን፡፡ አሁን ከ110 በመቶ ያላነሰ ውጤት በአምስት ወራት ውስጥ አስመዝግበናል፡፡ እስካሁን በ2010 እና በ2011 የተመረተ የቡና ምርት ነው ለገበያ እየቀረበ የሚገኘው፡፡ ይህ እንግዲህ ያደረ ምርት የምንለው ነው፡፡ አዲሱ ምርት የሚገባው ከያዝነው ጥር ወር ጀምሮ ነው፡፡ ስለዚህ ይህን ምርት አሟጠን ወደ ውጭ እንዲላክ ካደረግን፣ ከዕቅዳችን በላይ እንደምንሠራ ተስፋ እናደርጋለን፡፡ ከዋጋ አኳያም ከቅርብ ጊዜ ወዲህ መሻሻል እየታየ በመሆኑ፣ የእኛም ትኩረት ወደ ልዩ ጣዕም ቡናዎች ያደላ ግብይት ላይ በመሆኑ ጥሩ ገቢ እንደምናገኝ ተስፋ አለን፡፡ የስፔሻሊቲ ወይም የልዩ ጣዕም ቡና ላይ የምንሠራው፣ ቡና በንግድ ገበያው አካባቢ በሰፊውና በጅምላ በጨረታ ስለሚሸጥ ዋጋው በዋዠቀ ቁጥር በተለይም ወደ ታች በቀነሰ ቁጥር፣ በዚያው መሠረት የመሸጥ ግዴታ ይኖራል፡፡ ነገር ግን ልዩ ጣዕም ቡና ላይ ለማተኮር የፈለግንበት አንደኛው ምክንያት፣ ይህ ቡና በዓለም ገበያ በጨረታ አሠራር ስለማይሸጥ ነው፡፡ በዚህ ምክንያት ቡናችንን በተሻለ ዋጋ መሸጥ የምንችልበት ሰፊ ዕድል አለን ማለት ነው፡፡ ይሁን እንጂ ገበያውን አፈላልጎና አስፋፍቶ መገኘት ይጠይቃል፡፡ ይህንን እያደረግን ስለሆነ፣ በሰፊው ገበያ ወይም በኮሜርሻል ደረጃ ከሚሸጠው የቡና መጠን ይልቅ፣ የስፔሻሊቲ ቡናን በማሳደግ ተጠቃሚነታችንን ለማስፋፋት እየሠራን ነው፡፡ ዘንድሮ አርሶ አደሮቻችንና ላኪዎቻችን ፊታቸውን ወደ ልዩ ጣዕም ቡናዎች እያዞሩ በመሆናቸው፣ የዋጋ መዋዠቅን በእነዚህ የቡና ዓይነቶች ማምለጥ የምንችለበት አጋጣሚ አለን፡፡ የልዩ ጣዕም ቡናዎች ጥሩ ዋጋ የሚያስገኙና በድርድር የሚሸጡ በመሆናቸው፣ ዘንድሮ ከሚጠበቀው ሰፊ የቡና ምርት አቅርቦት አኳያም ጥሩ ውጤት እንደሚኖር ተስፋ አለን፡፡ በዓመቱ መጨረሻም ዕቅዳችንን እናሳካለን፡፡ ሪፖርተር፡- እርስዎን የሚመለከት ጥያቄ እናንሳ፡፡ ከዚህ ቀደም የሆርቲካልቸር ልማት ተቋምን በዋና ዳይሬክተርነት መርተዋል፡፡ ጥቂት እንደቆዩም የቡናና ሻይ ባለሥልጣንን በዋና ዳይሬክተርነት እንዲመሩ ተመድበው ለሁለት ዓመታት ያህል በዚሁ ኃላፊነት ላይ ይገኛሉ፡፡ በዚህ ተቋም እስካሁን ባለዎት ቆይታ ወሳኝ ሥራ ሠርቻለሁ፣ እንደ መታወሻ ወይም እንደ ሌጋሲ የምወሳበት ነው የሚሉት ተግባር ምንድነው?አዱኛ (ዶ/ር)፡- አንዱ የ‹‹ካፕ ኦፍ ኤክሰለንስ›› የቡና ጥራት ቅምሻ ውድድር ወደ አገራችን እንዲመጣ በቡድን በመሥራታችን ለእኛ ትልቅ ውጤት ነው፡፡ ሁለተኛው እስከ ታች በመውረድ አርሶ አደሮችን በማስተማርና በማገዝ ቡናቸውን እስካሁን ታይቶ በማይታወቅ ዋጋ እንዲሸጡና እንዲጠቀሙ በማድረጋችን ለእኔ ከዚህ በላይ የሚያረካ ሥራ የለም፡፡ ሦስተኛው ኢትዮጵያን በብሔራዊ ደረጃ የሚገልጻትና የሚወክላት የቡና መለያ (ብራንድ) ለማዘጋጀት ያከናወነው ሥራ ከሁሉም ይበልጣል፡፡ ምክንያቱም የአገርህን ምርት ብራንድ አስደረግክ ማለት መብትህን አስከበርክ ማለት ነው፡፡ ይህ ትልቅ ጉዳይ ነው፡፡ እነዚህ ሦስት ዋና ዋና ሥራዎች እንደ ቡናና ሻይ ባለሥልጣን የተለዩ እንደሆኑ እናስባለን፡፡   ",,Amharic,ቆይታ,
https://www.ethiopianreporter.com/index.php/article/18168,‹‹በህዳሴ ግድብ ድርድር መፍትሔ ከተፈለገ ብዙ ነገር ያለው ከኢትዮጵያ ይልቅ በግብፅ ሜዳ ውስጥ ነው›› ተስፋዬ ታፈሰ (ፕሮፈሰር)፣ በአዲስ አበባ ዩኒቨርሲቲ የአፍሪካና ኦሪየንታል ጥናትና ምርምር ተቋም የጂኦ ፖለቲክስና የአፍሪካ ጥናት መምህርና ተመራማሪ,,http://www.ethiopianreporter.com/sites/default/files/2020-02/amharic-I_67.jpg,በጋዜጣዉ ሪፓርተር,"ተስፋዬ ታፈሰ (ፕሮፌሰር)  ትውልዳቸው ቢሾፍቱ ከተማ ሲሆን፣ የመጀመርያና የሁለተኛ ዲግሪያቸውን በጂኦግራፊና በጂኦ ፖለቲክስ የትምህርት መስክ ከአዲስ አበባ ዩኒቨርሲቲ አግኝተዋል፡፡ የዶክትሬት ዲግሪያቸውን ደግሞ ጀርመን ከሚገኘው ኦስና ብሩክ ዩኒቨርሲቲ በጂኦ ፖሊቲክስና ሶሻል ጂኦግራፊ የትምህርት መስክ ተቀብለዋል፡፡ አሜሪካ ከሚገኘው ዩኒቨርሲቲ ኦፍ ካሊፎርኒያ ሎስ አንጀለስና በጀርመን በተለያዩ ዩኒቨርሲቲዎች ጎብኚ ፕሮፌሰር (Visiting Professor) በመሆን አስተምረዋል፡፡ በሴኔጋል ዋና ከተማ ዳካር በሚገኘው የአፍሪካ የማኅበራዊ ሳይንስ ጥናትና ምርምር ካውንስል (CODESRIA) የምርምር ክፍል ኃላፊና ተመራማሪ በመሆንም ለሁለት ዓመታት ሠርተዋል፡፡ በአሁኑ ወቅት በአዲስ አበባ ዩኒቨርሲቲ የአፍሪካና ኦሪየንታል ጥናትና ምርምር ተቋም የጂኦ ፖለቲክስና የአፍሪካ ጥናት ፕሮፌሰር ናቸው፡፡ አምስት መጻሕፍትን በታዋቂ አታሚዎች አሳትመው ለንባብ አብቅተዋል፡፡ እንዲሁም በርከት ያሉ ጽሑፎችን በታወቁ ጆርናሎች ላይ አሳትመዋል፡፡ በተለያዩ ጉዳዮች በተለይ ደግሞ በናይል ተፋሰስ የውኃ ፖለቲካ፣ በስደት፣ ፍልሰትና ከአካባቢያዊ ጂኦ ፖለቲካ ጋር በተያያዘ የተለያዩ ጽሑፎችን በመጻፍና በማሳተም ይታወቃሉ፡፡ ከ25 ዓመታት በላይ በአዲስ አበባ ዩኒቨርሲቲ በመምህርነትና በተማራማሪነት ካገለገሉትና አሁንም እያገለገሉ ካሉት ተስፋዬ ታፈሰ (ፕሮፌሰር) ጋር በአፍሪካ ቀንድ ወቅታዊ ሁኔታ፣ በዓባይ ተፋሰስ የውኃ ፖለቲካና በወቅታዊ አገራዊ ጉዳዮች ላይ ሪፖርተር ያደረገው ቆይታ እንደሚከተለው ተጠናቅሯል፡፡ ሪፖርተር፡-  እስኪ ከአፍሪካ ቀንድ ወቅታዊ ሁኔታ እንጀምርና አካባቢው በአሁኑ ወቅት ምን ይመስላል?ፕ/ር ተስፋዬ፡- በመጀመርያ የአፍሪካ ቀንድ ስንል ምን ማለት ነው የሚለውን ትርጉም መስጠቱ አስፈላጊ ይመስለኛል፡፡ የአፍሪካ ቀንድ አራት ዋና ዋና አገሮችን የያዘ ነው፡፡ እነሱም ኢትዮጵያ፣ ኤርትራ፣ ሶማሊያና ጂቡቲ ናቸው፡፡ በፖለቲካ፣ በኢኮኖሚና ጂኦግራፊ ተዛማጅ የሆኑት ሱዳን፣ ደቡብ ሱዳን፣ ኬንያና ኡጋንዳም በዚህ ሥር ሊካተቱ ይችላሉ፡፡ የአፍሪካ ቀንድ እንዳለመታደል ሆኖ በብዙ ችግሮች የተተበተበ ቀጣና ቢሆንም ማለትም በስደተኞች፣ በተፈናቃዮች ብዛት፣ በእርስ በእርስ ጦርነት፣ በአካባቢ መራቆት፣ በድርቅ፣ በረሃብ፣ በሽብርና በባህር ላይ ውንብድና ከስትራቴጂ አንፃር በጣም ጠቃሚ የሆነ አካባቢ በመሆኑ የኃያላን አገሮችን ማለትም የአሜሪካ፣ የአውሮፓ ኅብረት፣ ቻይና የመሳሰሉትን ትኩረት መሳብ ችሏል፡፡ የቻይና በቀጣናው መከሰት አዲስ ነገር ነው፡፡ ጂቡቲ ላይ የጦር ሠፈር መስርታለች፡፡ ይኼ አንድ ትልቅ ክስተት ነው፡፡ ምክንያቱም ቻይና በፊት ብዙም ከአካባቢዋ የምትርቅ አገር አልነበረችም፡፡ የአውሮፓ ኅብረት ደግሞ ለኤርትራ ለብዙ ጊዜ ጀርባውን ሰጥቶ ቆይቶ አሁን የፍልሰትና የስደት ምንጭ ስትሆን፣ ሳይወዱ በግድ እያነጋገሯቸው ነው፡፡ ስደቱን ለማቆም ኤርትራን እየረዱ ነው ያሉት፡፡ ይኼ ሌላ ወቅታዊ አዲስ ክስተት ነው፡፡ ትንሿ አገር የተባበሩት ዓረብ ኤምሬትስ አዲስ ኃይል ሆናለች፡፡ በአካባቢው ብቅ ብላለች፡፡ በጣም በሚገርም ሁኔታ አሰብ ላይ ወታደራዊ የጦር ሠፈር መሥርታለች፡፡ ከዚያ በመሆን ነው በሚያሳዝን ሁኔታ የመንን እየደበደቡ ያሉት፡፡ ቱርኮች ደግሞ ወደ ሶማሊያ ገብተው ‹‹ቱርክሶም›› የሚባል ወታደራዊ ካምፕ መሥርተዋል፡፡ እነዚህ አገሮች ለምንድነው ወታደራዊ የጦር ሠፈር በአፍሪካ ቀንድ አካባቢ የገነቡት ለሚለው ጥያቄ ብዙ ምክንያቶች አሉት፡፡ አንደኛ የጂቡቲ ስትራቴጂካዊ አቀማመጧ በተለይ ባብልኤል መንደብ የጂቡቲ ድንበር ላይ መሆኑ ነው፡፡ ሁለተኛው በአካባቢው እየተስፋፋ የመጣው የባህር ላይ ውንብድና (Piracy) የዓለምን የንግድ እንቅስቃሴ እያወከ ስለሚገኝ ነው፡፡ በዚች ጠባብ መስመር ላይ በቀን ከሦስት ሚሊዮን በርሜል በላይ ድፍድፍ ዘይት ይተላለፋል፡፡ የመርከቦች ዕገታም ብዙ ጊዜ አለ፡፡ ሁሉም አገሮች የራሳቸውን መርከቦች በሰላም እንዲንቀሳቀሱ ስለሚፈልጉ ነው በአካባቢው የጦር ሠፈር መገንባት ፍላጎት ያደረባቸው፡፡ ሌላውና ሦስተኛው በአካባቢው እያደገ የመጣውን ዓለም አቀፍ ሽብርተኝነት ለመቆጣጠር ነው፡፡ አልቃይዳ፣ አልሸባብ፣ ኢስላሚክ ስቴትና የመሳሰሉ አሸባሪ ድርጅቶች ምቹ የሆነ አካባቢ ስለሆነ የዓለም አቀፍ ኃይሎች ይኼንን ለመቆጣጠር ወደ ጂቡቲ ገብተዋል፡፡ሪፖርተር፡- ኃያላኑ አገሮች በጂቡቲና በቀይ ባህር አካባቢ ወታደራዊ የጦር ሠፈሮችን እያቋቋሙ መሆኑ በአፍሪካ ቀንድ ቀጣና፣ እንዲሁም በኢትዮጵያ ላይ ምን ዓይነት ተፅዕኖ ይኖረዋል?ፕ/ር ተስፋዬ፡- የአፍሪካ ቀንድ በስትራቴጂካዊ ጥቅሙ ምክንያት የብዙ ኃያላን አገሮችን ቀልብ ገዝቷል፡፡ ለምሳሌ የቀድሞ የጂቡቲ ቅኝ ገዥ የነበረችው ፈረንሣይ ‹‹FFDj›› የሚባል የጦር ሠፈር አላት፡፡ ከ9/11 የሽብር አደጋ በኋላ አሜሪካኖችም ፍላጎት አሳድረው፣ የአሜሪካ ባህር ኃይል ሠፈር (ካምፕ ሌሞኒየር) ተመሥርቷል፡፡ ጣሊያኖችም የጣሊያን ብሔራዊ ወታደራዊ ድጋፍ የሚል ሠፈር አቋቁመዋል፡፡ ጃፓኖች ከሁለተኛው የዓለም ጦርነት በኋላ ወደ ሌላ አካባቢ የሚገቡ አልነበሩም፡፡ አሁን ግን የጃፓን የራስ መከላከያ ኃይል ብለው ከህንድ ጋር በጥምር የጦር ሠፈር ከፍተዋል፡፡ ስለዚህ ከፈረንሣይ ሌላ አምስት አገሮች ወታደራዊ የጦር ሠፈር አላቸው ማለት ነው፡፡ ጂቡቲን የምታህል ትንሽ አገር እነዚህ ሁሉ ኃይሎች ሰፍረውባታል፡፡ በኤርትራም ሦስት አገሮች ወታደራዊ የጦር ሠፈር አላቸው፡፡ የተባበሩት ዓረብ ኤምሬትስና ኢራን አሰብ ላይ የጦር ሠፈር ገንብተዋል፡፡ እስራኤል ዳህላክ ደሴት ላይ የመርከብ ማሳረፊያ በሚል ወታደራዊ የጦር ሠፈር መሥርታለች፡፡ ሳውዲ ዓረቢያ፣ የተባበሩት ዓረብ ኤምሬትስና ግብፅ በአንድ በኩል፣ ካታርና ቱርክ በሌላ በኩል ተፅዕኗቸውን ለማሳደግ ታች ላይ እያሉ ነው፡፡ አካባቢው የውድድር ሜዳ የሆነ ይመስላል፡፡ የጦር ሠፈሮቹ መቋቋም በኢትዮጵያና በአፍሪካ ቀንድ አካባቢ የሚያመጣውን ተፅዕኖ ከአዎንታዊ ጎኑ ብንጀምር፣ የእነዚህ ኃይሎች በአካባቢው መኖር አገራችንንና የአፍሪካ ቀንድን በተወሰነ ደረጃ ከሽብር ጥቃት ሊያድን ይችላል ብዬ አስባለሁ፡፡ ምክንያቱም ብዙ ችግር ያለበት አካባቢ በመሆኑ አልቃይዳና አልሸባብን የመሳሰሉ የተለያዩ ኃይሎች ችግር ሊፈጥሩ ስለሚችሉ፣ የእነዚህ ኃይሎች መኖር ተፅዕኖውን የሚቀንሰው ይመስለኛል፡፡ በአሉታዊ ጎኑ ደግሞ አፍሪካውያን ያልሆኑ ኃይሎች ለራሳቸው ጥቅም ሲሉ በጂቡቲና በአካባቢው መሥፈራቸው ያሳስባል፡፡ የቀዝቃዛው ጦርነትነትን ዘመን በሚመስል ሁኔታ ቻይና ከአሜሪካ፣ ሳዑዲና የተባበሩት ዓረብ ኤምሬትስ ከኳታር ጋር ፍጥጫ ውስጥ ነው ያሉት፡፡ የእነዚህ ሁሉ  ኃይሎች እዚህ አካባቢ መረባረብ የአፍሪካ ቀንድን የውድድርና የፍጥጫ ሜዳ አድርጎታል፡፡ ይኼ የራሱ የሆነ ተፅዕኖ ይኖረዋል፡፡ በጂቡቲና በአካባቢው ላይ የሚደረግ ማንኛውም እንቅስቃሴ ለኢትዮጵያም መትረፉ የማይቀር በመሆኑ፡፡ ሪፖርተር፡- እንዲህ ዓይነት ሁኔታዎች ሲኖሩ ወይም ሲያጋጥሙ ኢትዮጵያ ምን ማድረግ አለባት?ፕ/ር ተስፋዬ፡- ሁሉንም ነገር ነቅቶ ከመጠበቅ ሌላ ምንም አማራጭ የለንም፡፡ ጂቡቲ ራሷን የቻለች ነፃ አገር ነች፡፡ የምትፈቅደውም፤ የምትከለክለውም ራሷ ናት፡፡ ነገሮች ጥሩ ሆነው ጂቡቲ ከኢትዮጵያ ጋር እንዲሁም ኢትዮጵያ ከኤርትራ ጋር በኮንፌደሬሽን ከተጣመሩ፣ በፖለቲካና በኢኮኖሚ አንድ ላይ እየተናበቡ መሥራት ይችላሉ፡፡ አሁን ግን ጂቡቲ የፈቀደችውን ኢትዮጵያ አይሆንም ልትል አትችልም፡፡ ወደፊት የኢኮኖሚና የፖለቲካ ኮንፌደሬሽንና ቀጣናዊ ትስስር እየመጣ ሲሄድ እየተወያዩ ለአካባቢው ጠቃሚ የሆኑ ነገሮችን ሊተገብሩ ይችላሉ፡፡ ሪፖርተር፡- በቅርቡ በኢትዮጵያና ኤርትራ መካከል የወረደው ሰላም በአፍሪካ ቀንድ ላይ ምን አንድምታ ይኖረዋል?ፕ/ር ተስፋዬ፡- በኢትዮጵያና ኤርትራ መካከል የወረደው ሰላም ትልቅ ክስተት ነው፡፡ እንደሚታወቀው ለ20 ዓመታት የዘለቀውን መፋጠጥ ፈረንጆች እንደሚሉት ‹‹No War-No Peace›› ማለትም ጦርነትም ሰላምም የሌለበትን ሁኔታ የለወጠ ክስተት ነው፡፡ ሁለቱም አገሮች ሃያ ዓመታትን አቃጥለዋል፡፡ በጦርነት ያጠፉትን ሀብት ለልማት ቢጠቀሙበት ኖሮ ኢኮኖሚያቸው ትልቅ ደረጃ ሊደርስ ይችል ነበር፡፡ እንደሚታወቀው የዛሬ ሁለት ዓመት ገደማ ኢትዮጵያ ውስጥ ያልተጠበቀ ሪፎርም ተካሂዶ ዓብይ አህመድ (ዶ/ር) ጠቅላይ ሚኒስትር ሆነው ተሾሙ፡፡ ይህንን ለውጥ ተከትሎ በአንዳንድ የአካባቢው አገሮች ሸምጋይነት ሁለቱም አገሮች ወደ ሰላማዊ መንገድ እንዲሄዱ ተደርጓል፡፡ እዚህ ላይ የተባበሩት ዓረብ ኤምሬትስና ሳዑዲ ዓረቢያ ትልቅ ሚና የተጫወቱ ይመስለኛል፡፡ ይህ የሰላም ስምምነት ለኢትዮጵያና ለኤርትራ ብቻ ሳይሆን፣ ለመላው አፍሪካ ቀንድ ቀጣና ከዚያም አልፎ ለመካከለኛው ምሥራቅ ትልቅ አንድምታ ይኖረዋል፡፡ በአካባቢው ሰላምና መረጋጋት ለዘለቄታው ሊያሰፍን ይችላል፡፡ ሰላም ካለ ደግሞ የኢኮኖሚ ዕድገት ይኖራል፣ እንዲሁም የፖለቲካ መረጋጋት ሊፈጠር ይችላል፡፡ እንደሚታቀው ከመቶ ሚሊዮን በላይ ሕዝብ ያላት ትልቋ አገር ኢትዮጵያ በሚያሳዝን ሁኔታ የባህር በር የሌላት ሆናለች፡፡ ከኤርትራ ጋር ሰላም መፍጠሩ ኢትዮጵያን አማራጭ የወደብ አቅርቦት በተሻለ ዋጋ ማግኘት የምትችልበት መንገድ ሊከፍት ይችላል፡፡ የኢትዮጵያና ኤርትራ ሕዝብ አንድ ሕዝብ ነው፣ ለብዙ ዓመታት አብሮ የኖረ፣ የተዋለደ ሕዝብ ነው፡፡ ሰላም ሲኖር የሕዝቦችን ነፃ ዝውውር ይፈጥራል፡፡ ሰዎች እንደፈለጉ መዘዋወር፣ ሸቀጥና ካፒታል እንደፈለጉ ማንቀሳቀስ ይቻላል፡፡ ስምምነቱ ለሁለቱም አገሮች ጠቃሚ ነው፡፡ ሪፖርተር፡- የኢትዮጵያና የኤርትራ ስምምነት በተጀመረበት ሁኔታ ወደፊት ተራምዷል ብለው ያስባሉ? ካልሆነስ ለምን?ፕ/ር ተስፋዬ፡-  አጀማመሩ ጥሩ ስለነበር እኔ ከዚህ በላይ ነበር የጠበቅኩት፡፡ ነገሮች በፍጥነት ሄደው ድንበሩ ተከፍቶ፣ ነፃ የሕዝብ እንቅስቃሴ በአየር ብቻ ሳይሆን በየብስም ይኖራል የሚል ግምት ነበረኝ፡፡ አሁን አንዳንድ ነገሮች ግልጽ አይደሉም፡፡ ለምን በኤርትራ በኩል ድንበሩን ከፍተው እንደገና እንደ ዘጉት በይፋ የተገለጸ ነገር የለም፡፡ የራሳቸው የሆነ ምክንያት ሊኖራቸው ይችላል፡፡ ከሕዝባዊ ወያኔ ሓርነት ትግራይ  (ሕወሓት) ጋር ብዙ ጊዜ ችግር ላይ ስለነበሩ፣ የኤርትራ መንግሥትም ያለፈውን ጦርነት የኢትዮጵያ ሕዝብ ሳይሆን ሕወሓት እኛን ለማጥቃት ያደረገው ነው ብሎ ስለሚያስብ፣ በዚያ በኩል ድንበሩን ሙሉ በሙሉ ከፍተው ነፃ ማድረጉን የፈለጉ አይመስልም፡፡ ችግሩ የተወሳሰበ ነው፡፡ በኤርትራ በኩል በግልጽ የወጣ ነገር የለም፡፡ በኢትዮጵያ በኩልም ለምን ሁኔታዎች በተጀመረው ፍጥነት አልሄዱም ለሚለው፣ እስካሁን ይፋዊ በሆነ መንገድ በመንግሥት በኩል የወጣ መረጃ ስለሌለ ምክንያቱን አናውቅም፡፡ ሪፖርተር፡- የአፍሪካ ቀንድ ቀጣና አገሮች በኢኮኖሚውና በፖለቲካው የሚተሳሰሩበትና ወደ ኮንፌዴራላዊ ሥርዓት ማደግ የሚችሉበት ዕድል ይኖራል ብለው ያስባሉ? ፕ/ር ተስፋዬ፡- ይኼ በምሁራን አካባቢ የቆየ ጥያቄ ሆኖ ግን እስካሁን መልስ ያላገኘ ነው፡፡ ኮንፌዴሬሽንን እንደ አንድ ትልቅ አማራጭ አድርገው የጻፉ ምሁራን አሉ፡፡ አንዱ በዚህ ላይ ብዙ ጹሑፍ ያቀረቡት ፕሮፌሰር ተስፋ ፅዮን መድኃኔ ይባላሉ፡፡ ኤርትራዊ ናቸው፡፡ የሚያዳምጥ ጠፍቶ ነው እንጂ ብዙ ጽፈዋል፡፡ የእርስ በርስ እንዲሁም የውክልና ጦርነት በአፍሪካ ቀንድ አካባቢ አለ፡፡ በአገሮች መካከልም አለመግባባት አለ፡፡ ባለፉት ጊዜያት ኤርትራ ከኢትዮጵያ፣ ከጂቡቲና ከሌሎችም አገሮች ጋር ችግር ነበረባት፡፡ በዚህ ምክንያት ኮንፌደሬሽን የሚታሰብ ነገር አልነበረም፡፡ ኮንፌዴሬሽንን ተግባራዊ ለማድረግ በሁሉም ዘንድ ሰላምና መተሳሰብ መኖር አለበት፡፡ ሁሉም ይጠቅመናል ብለው ማመን አለባቸው፡፡ ለምሳሌ ወደ ሰላሳ የሚጠጉ የአውሮፓ አገሮች ኅብረት ከመፍጠር አልፈው ብዙዎቹ አንድ ገንዘብ ማለት ዩሮ ነው የሚጠቀሙት፡፡ በአፍሪካ ቀንድ አካባቢም ኮንፌዴሬሽን የማይፈጸምበት ምክንያት የለም፡፡ ይኼንን የምልበት ምክንያት በአፍሪካ ቀንድ አካባቢ የባህል ትስስር አለ፣ የኢኮኖሚና የፖለቲካም ትስስርም ያለበት ቀጣና ነው፣ እንዲሁም ችግሮችንም በተለያዩ ደረጃ ይካፈላሉ፡፡ ለምሳሌ ድርቅ ከመጣ ሁሉም ዘንድ ነው የሚመጣው፡፡ ረሃብም እንደዚያው፡፡ የአካባቢ መራቆት፣ ድህነት፣ የፖለቲካ አለመረጋጋት ካለ ሁሉም ላይ ተፅዕኖ ስለሚኖረው የጋራ ጥረት አስፈላጊ ነው፡፡ የጋራ ጥረት አስፈላጊ ከሆነ የኮንፌዴሬሽን አስፈላጊነትን ያመጣል፡፡ በኮንፌዴሬሽን በመተሳሰር የጋራ ጥረትና የጋራ መፍትሔ ማምጣት ይቻላል፡፡በአሁኑ ወቅት ኮንፌዴሬሽን በአፍሪካ ቀንድ ቀጣና ለማምጣት ጎጠኝነትን፣ የሠፈር አስተሳሰብንና የሃይማኖት አክራሪነትን ከሥሩ መንቀል የግድ ይላል፡፡ ልክ የአውሮፓ ኅብረት እንዳደረገው ወደ ኮንፌዴሽን ለመሄድ ጭንቅላትንና አስተሳሰብን ሰፋ ማድረግ ይጠበቅብናል፡፡ አንተ ኢትዮጵያዊ ሆነህ ስለአገርህ ብቻ አይደለም መጨነቅ ያለብህ፡፡ ስለአፍሪካ ቀንድ ከዚያም ባለፈ ስለአፍሪካም ቀጥሎ ስለዓለም መጨነቅ አለብህ፡፡  በአፍሪካ ቀንድና በተለይም ኢትዮጵያ ውስጥ ትልቁ ችግር በጭንቅላት ላይ ብዙ አልተሠራም፡፡ ፈረንጆች 'ኮስሞፖሊታን' የሆነ አስተሳሰብ (Cosmopolitan Thinking) የሚሉት ሥራ ላይ መዋል አለበት፡፡ ማለትም ከጎጥህ ወጥተህ ስለዓለም፣ ስለአፍሪካ፣ ስለሰው ልጅ የምታስብበት ግንዛቤ መፈጠር አለበት፡፡ ሪፖርተር፡-  ኢትዮጵያ ቀደም ባሉ ዘመናት ከጎረቤትና ከዓረብ አገሮች ጋር ያላት ግንኙነት በጥርጣሬ የተሞላና መተማመን የሌለበት እንደነበር ይነገራል፡፡ ከቅርብ ጊዜ ወዲህ ደግሞ ሳዑዲ ዓረቢያን ጨምሮ ከኳታርና ከተባበሩት ዓረብ ኤምሬትስ ጋር ያለው ግንኙነት እየሞቀ መጥቷልና ይህ እንዴት ይታያል?ፕ/ር ተስፋዬ፡-  ቀደም ባሉት ጊዜያት በተሳሳተ መረጃና አስተሳሰብ ከዓረብ አገሮች ጋር ያለን ግንኙነት በጥርጣሬ ላይ የተመሠረተ ነበር፡፡ አንዳንድ የዓረብ አገሮችና ሌሎችም ኢትዮጵያን እንደ 'ክርስቲያን ደሴት' ይወስዷት ነበር፡፡ በፊት የነበሩት አፄዎችም እንዲህ ዓይነት ምልከታ ነበራቸው፡፡ እዚህ አገር ከአንድ ሦስተኛ በላይ የሚሆነው ሕዝብ ሙስሊም ሆኖ የክርስቲያን አገር ነው የሚል የተሳሳተ አስተሳሰብ ነበር፡፡ ኢትየጵያ ከእስራኤል ጋር በተለያዩ ምክንያቶች ወገናዊነት ታሳያለች የሚልም አመለካከት ለብዙ ጊዜ ነበር፡፡ አሁን ነገሮች እየተለወጡ መጥተዋል፡፡ እውነታዎች እየወጡ ሲመጡ ነገሮች እየተስተካከሉ የመጡ ይመስለኛል፡፡ ለምሳሌ ኤርትራና ኢትዮጵያን በማቀራረብና ሰላም እንዲወርድ ትልቁን ሚና የተጫወቱት፣ የተባበሩት ዓረብ ኤምሬትስና በመጠኑም ቢሆን ሳዑዲ ዓረቢያ ናቸው፡፡ ጠቅላይ ሚኒስትር ዓብይ ላይ ከመጡ በኋላ ብዙ የመካከለኛው ምሥራቅ የዓረብ አገሮችን ጎብኝተዋል፡፡ ጉብኝታቸው ኢትዮጵያ ከፍተኛ የሆነ ዲፕሎማሲያዊና ኢኮኖሚያዊ ጠቀሜታ እንድታገኝ አድርጓታል፡፡ አንዳንዶቹ በችግር ጊዜ ደራሽ ሆነዋል፡፡ ካዝናዋ ባዶ በነበረበት ጊዜ ድጎማ በማድረግ ለተወሰነ ጊዜ ኢኮኖሚዋ እንዲንቀሳቀስ የረዳችው የተባበሩት ዓረብ ኤምሬትስ ናት፡፡ ይኼ ለጥሩ ግንኙነት ተምሳሌት የሚሆን ነው፡፡ ኢትዮጵያና መካከለኛው ምሥራቅ በመልክዓ ምድር አቀማመጣቸው ጎረቤታሞች ናቸው፣ ሃይማኖታዊ ግንኙነታቸው ከፍ ያለ ነው፣  የእስምልናና የክርስትና ሃይማኖቶች የተፈጠሩት መካከለኛው ምሥራቅ ውስጥ ነው፡፡ በመካከለኛው ምሥራቅ የአየር ፀባዩ ደረቃማ ስለሆነ ብዙም የእርሻ ምርት የላቸውም፡፡ ኢትዮጵያ ደግሞ የእርሻ ምርት ውጤቶች ስላላት መካከለኛው ምሥራቅ ትልቅ ገበያ ሊሆናት ይችላል፡፡ ግንኙነቱ ሲታሰብ እነዚህን ሁሉ ነገሮች ታሳቢ ማድረጉ ጠቃሚ ይመስለኛል፡፡ ሪፖርተር-  የታላቁ የህዳሴ ግድብ ግንባታን አስመልክቶ የዓረብ ፓርላማ አባላትና የዓረብ ሊግ የግብፅን አቋም ደግፈው መግለጫ አውጥተው ነበር፡፡ ይኼንን እንዴት ይመለከቱታል? ፕ/ር ተስፋዬ፡- እርግጥ ነው እ.ኤ.አ. በኦክቶበር 2019 መጨረሻ ላይ የዓረብ ፓርላማ የግብፅን መንግሥት የሚደግፍ መግለጫ አውጥቷል፡፡ መግለጫው ለግብፅ ወገናዊነትን ያሳየና የኢትዮጵያን ሉዓላዊነት የሚፃረር ነበር፡፡ በመግለጫው ብዙም አልተደነቅኩም፡፡ ምክንያቱም ኢትዮጵያ የዓረብ ሊግ አባል አይደለችም፣ ግብፅ ግን ናት፡፡ በዚያ ላይ የዓረብ ሊግን የሚመሩት አህመድ አቡል ጌይት የሚባሉ ግብፃዊ ናቸው፡፡ በቅርቡ እኚህ ግብፃዊ የዓረብ ሊግ ዋና ጸሐፊ የህዳሴው ግድብ የግብፅን የውኃ ደኅንነት እንደሚጎዳ ከማሳሰብ አልፈው እኛ ታህሪር አደባባይ (Tahrir Square) ሙባረክን ለመጣል ስንረባረብ፣ ኢትዮጵያ የህዳሴውን ግድብ መገንባት ጀመረች በማለት እርግጠኛ ሆነው ሲናገሩ ነበር፡፡ ይኼ በጣም የተሳሳተ አስተያየት ነው፡፡ የግብፅ ሕዝብ የሚያገኘው እንዲህ ዓይነት መረጃ ነው፡፡ ግብፅ ውስጥ ሚዲያ ትልቅ ሚና አለው፡፡ መዋሸትና መወሻሸት ግብፅ ውስጥ ብዙም አይወገዝም፡፡ ወደ ግብፅ በተለያየ ጊዜያት ሄጃለሁ፣ ኢትዮጵያ ውኃን ልታቆመው ነው፣ ልታስርባችሁ ነው የሚባለው፡፡ የማይደረግ ዓይነት ፕሮፓጋንዳ የለም፡፡ አንዳንድ ግብፃውያን ናይል ወንዝ እዚያው ግብፅ ውስጥ መንጭቶ እዚያው የሚያልቅ ይመስላቸዋል፡፡ እስከዚህ ድረስ ውኃው የእኛ ነው ብለው ያስባሉ፡፡ የዓረብ ፓርላማ አባላትም ሆኑ የዓረብ ሊግ ዋና ጸሐፊ አስተያየት ወገናዊነትን ለማሳየት እንጂ፣ ይኼን ያህል ተፅዕኖ ያለው አይመስለኝም፡፡ ግብፅን አይዞሽ ለማለት የተደረገ ይመስለኛል፡፡ ሪፖርተር፡- የህዳሴውን ግድብ የውኃ አሞላልና አለቃቀቅን በሚመለከት ሦስቱ የተፋሰሱ አገሮች እያደረጉ ባሉት ድርድር በተደጋጋሚ እንደታየው ግብፅ ላለመስማማት የምትስማማው፣ እንዲሁም ችግሩ ከቴክኒካዊ መፍትሔ ይልቅ በዲፕሎማሲ እንዲያልቅ የምትፈልገው ለምንድነው?  ፕ/ር ተስፋዬ፡- ጥሩ ጥያቄ ነው፡፡ ግብፆች ቴክኒካዊ ጉዳይ ከመጣ እንደማያዋጣቸው ያውቁታል፡፡ ስለዚህ ቢቻል በዲፕሎማሲ ካልሆነ በማስፈራራት እነሱ በሚፈልጉት መንገድ የግድቡ ውኃ አሞላልና አለቃቀቅ እንዲካሄድ ይፈልጋሉ፡፡ አሁን በቅርቡ የውኃው ሙሌት ከ12 እስከ 20 ዓመታት እንዲሆን ሐሳብ አቅርበዋል፡፡ ይኼ በጣም የሚያሳዝንም የሚያስቅም ነው፡፡ ከ12 እስከ 20 ዓመታት ግድቡ ይሞላ ማለት ግድቡ ከጥቅም ውጪ ይሁን እንደ ማለት ነው፡፡ አንድ መኪና አቁመኸው ከአንድ ዓመት በኋላ ብትመጣ ምንም አገልግሎት ስላልሰጠ ዝጎ፣ ብዙ ነገሩ ተበላሽቶ፣ ከከፋም ሞተሩ አድሱኝ እስከሚል ደረጃ ደርሶ ታገኘዋለህ፡፡ በዚህም ሆነ በዚያ ግብፆች የውኃው ማከማቻ ከሞላ በኋላ የዓባይ ወንዝ የተፈጥሮ ፍሰቱን ጠብቆ እንዲሄድ ማድረግ አለባችሁ ነው የሚሉት፡፡ እ.ኤ.አ. በ1959 ግብፅና ሱዳን ‹የናይል ውኃ ስምምነት› ብለው የተፈራረሙት ኢትዮጵያን ሳያሳትፉ ሁለቱ ብቻ ተቀምጠው ግብፅ 55.5 በሊዮን ኪዩቢክ ሜትር ውኃ፣ ሱዳን ደግሞ የተቀረውን 18.5 ቢሊዮን ኪዩቢክ ሜትር ውኃ እንድታገኝ ነው፡፡ ይህንን ኢትዮጵያ ማክበር አለባት ብለው ይወተውታሉ፡፡ የኢትዮጵያ መንግሥት ስምምነቱ ኢትዮጵያን አይመለከትም ብሎ በንጉሠ ነገሥቱ ዘመን መግለጫ አውጥቷል፡፡ ማስፈራራቱም ሆነ ውኃ በዚህ መጠን መለቀቅ አለበት የሚሉት እነዚህ የግብፅ ሐሳቦች የኢትዮጵያን ሉዓላዊ ጥቅም የሚፃረሩ ናቸው፡፡ እንደሚታወቀው 85 በመቶ የናይል ውኃ ከኢትዮጵያ ነው የሚሄደው፡፡ ኢትዮጵያ በዓባይ ውኃ ሙሉ በሙሉ የመጠቀም መብት አላት፡፡ እርግጥ ነው ሙሉ በሙሉ የመጠቀም መብት ሲኖርህ ግን፣ ሌላውን አገር እንዳይጠቀም ማድረግ አለብህ ማለት አይደለም፡፡ ለግብፅ ሕዝብም መታሰብ አለበት፡፡ ይህም ሆኖ ኢትዮጵያ ግብፅ አሁን በምታቀርበው ቅድመ ሁኔታ በምንም ተዓምር መስማማት የለባትም፡፡ በኢትዮጵያ በኩል ውኃ ማከማቸቱ በመጪው ክረምት ይጀምራል፡፡ ከ13 የውኃ ማመንጫ ተርባይኖች ሁለቱ በታኅሳስ 2013 ዓ.ም. ኃይል ማመንጨት ይጀምራሉ ተብሎ ይጠበቃል፡፡ እነዚህ ሥራዎች በፕሮግራሙ መሠረት መካሄድ አለባቸው ነው የምለው፡፡ ሪፖርተር፡-  እየተካሄደ ባለው የህዳሴ ግድብ ድርድር የአሜሪካ በታዛቢነት መገኘት ብዙዎችን አስገርሟል፡፡ ለመሆኑ አሜሪካ በዚህ ድርድር የተጋበዘችው ለምንና በምን ሁኔታ ነው?ፕ/ር ተስፋዬ፡- አሜሪካ እንድታደራድራቸው የተማፀኑት የግብፅ ፕሬዚዳንት አልሲሲ ናቸው፡፡ በተለያዩ ታሪካዊ ምክንያቶች ግብፅና አሜሪካ ከካምፕ ዴቪድ ስምምነት ጊዜ ጀምሮ ጠበቅ ያለ ግንኙነት ነው ያላቸው፡፡ እንደሚታወቀው በዓለም ላይ ከፍተኛ የአሜሪካ ወታደራዊና ኢኮኖሚያዊ ዕርዳታ ከሚያገኙት አንደኛ እስራኤል ስትሆን፣ ሁለተኛዋ ደግሞ ግብፅ ናት፡፡ በዚህም ምክንያት የግብፁ አልሲሲ ፕሬዚዳንት ዶናልድ ትራምፕን ከኢትዮጵያ ጋር እንዲያሸማግሉዋቸው ስለተማፀኑዋችው ነው የገቡበት እንጂ፣ ሰውዬው (ዶናልድ ትራምፕ) ስለናይል ብዙ የሚያውቁት ነገር ያለ አይመስለኝም፡፡ ኢትዮጵያ የአሜሪካን ሸምጋይነት በምን ዕሳቤና ለምን እንደተቀበለች ለእኔ ግልጽ አይደለም፡፡ ይመስለኛል በግብፆች ዕሳቤ ኢትዮጵያ ከአሜሪካ ብዙ ዕርዳታ ስለምታገኝ ተፅዕኖ ልታደርግ ትችላለች፣ ወይም አሜሪካን ሲያዩ የኢትዮጵያ ተደራዳሪዎች ሊፈሩ ይችላሉ ብለው ገምተው ሊሆን ይችላል፡፡ ካይሮ፣ ካርቱምና አዲስ አበባ እያልን ከምንመላለስ ኃያሏ አገር አሜሪካ፣ የዓለም ባንክና የአሜሪካ የገንዘብ ሚኒስትር ባሉበት ብንደራደር የተጨበጠ ውጤት ያመጣል ብለው ግብፆች ወደ አሜሪካ የወሰዱት ይመስለኛል፡፡ ይህ ዕሳቤያቸው ውጤት እያመጣላቸው ይመስለኛል፡፡ ሪፖርተር፡-  በዓባይ ተፋሰስ አገሮች አሁንና ወደፊት ሊፈጠሩ የሚችሉ የውኃ ፖለቲካ ግጭቶችን ለማስቀረት ምን መሠራት አለበት?ፕ/ር ተስፋዬ፡-  ይህንን ለማድረግ ሁሉም አሸናፊ የሚሆኑበትን መፍትሔ (Win-Win Solution) መሻት ያስፈልጋል፡፡ አንዱ ወገን የራሱን ጥቅም በማስከበር ሌላው እንዲጎዳ ከሞከረ (Win-Lose Solution) አንዱ ተሸናፊ ሌላው አሸናፊ ይሆናል፡፡ ምክንያቱም በመጨረሻ ውጤቱ ሁሉም ተሸናፊ የሚሆኑበት (lose-lose) ስለሚሆን፡፡ ዓባይ የጋራ ሀብት ነው፣ ድንበር አቋራጭ ወንዝ ነው፡፡ የጋራ ሀብትና ድንበር አቋራጭ ወንዝ ላይ ልክ እንደ ሌሎች ድንበር ተሻጋሪ ወንዞች ለምሳሌ ያህል ሴኔጋል፣ ኮሎራዶና ሚኮንግ ወንዞች ሁሉም ተነጋግረውና ተስማምተው፣ ሁሉም አሸናፊ የሚሆኑበትን መንገድ መፈለግ አለባቸው፡፡ እንዲህ ከመሆን ፈንታ እኔ ነኝ የተሻለ አቅም ያለኝ፣ ድምፅን በድምፅ የመሻር መብት አለኝ፣ በታሪክ ተጠቃሚ ነበርኩ እናንተን አላውቃቸሁም ከተባለ ችግር ይፈጠራል እየተባለ ነው፡፡ አሁን በዓባይ ላይ ያለው ተጨባጭ ሁኔታ በሚያሳዝን መልኩ ይህንን ይመስላል፡፡ በህዳሴ ግድብ ድርድር መፍትሔ ከተፈለገ ብዙ ነገር ያለው ከኢትዮጵያ ይልቅ በግብፅ ሜዳ ውስጥ ነው፡፡ ግብፅ አጨቃጫቂ የሆኑትን ከቅኝ ግዛት በፊትና በኋላ የነበሩ የዓባይ ወንዝ ስምምነቶችን ልክ ናቸው፣ ተግባራዊ መሆን አለባቸው የሚል ግትር አቋሟን ሙሉ በሙሉ መለወጥ አለባት፡፡ መፍትሔው የዛሬ አሥር ዓመት አካባቢ የተዘጋጀ የናይል ተፋሰስ ትብብር ማዕቀፍ (Nile Basin Cooperative Framework – CFA) የናይል ሴክሬታሪያት ጽሕፈት ቤት  በሚገኝበት ኢንተቤ (ኡጋንዳ) የተቀመጠውን ሰነድ መፈረም ነው፡፡ ስድስት አገሮች ማለትም ኢትዮጵያ፣ ኬንያ፣ ታንዛኒያ፣ ኡጋንዳ፣ ብሩንዲና ሩዋንዳ ፈርመዋል፡፡ ከእነዚህ አገሮች ሦስቱ ኢትዮጵያን ጨምሮ ለፓርላማዎቻቸው አቅርበው አፀድቀውታል፡፡ ግብፅና ሱዳን እስከ ዛሬ ባለመፈረማቸው ሰነዱ ፀድቆ ሥራ ላይ ሊውል አልቻለም፡፡ በጥሞናና በሰከነ መንገድ ካሰቡበት ሰነዱ ለሱዳንም ሆነ ለግብፅ በጣም ጠቃሚ የሆነ ስምምነት ነው፡፡ ያለነው 21ኛው ክፍለ ዘመን ላይ ነው፡፡ የሕዝብ ቁጥር እየጨመረ መጥቷል፡፡ አዳዲስ ችግሮች በየጊዜው እየተፈጠሩ ነው፡፡ ሁኔታዎች እንዲህ ባሉበት ሁኔታ የቆየና ሁሉም ያልተስማሙበትን ስምምነቶች ተቀበሉ ማለት አያዛልቅም፡፡ ግብፅ ከሁሉም የናይል ተፋሰስ አገሮች በአንፃራዊ ሁኔታ ያደገች ነች፡፡ አቅሙም ሀብቱም ያላት አገር ስለሆነች ዓባይ ረዥም ወንዝ ቢሆንም ትንሽ ውኃ ይዞ የሚሄድ በመሆኑ፣ እሱ ላይ ብቻ ከማተኮርና ከመፋጠጥ ሌሎች የውኃ ምንጮችን መጠቀም ትችላለች፡፡ እስራኤሎች የታወቁበትን የጠብታ መስኖ መጠቀም ብዙ ውኃ ለመቆጠብ ይረዳል፡፡ አጠገባቸው ሜዲትራኒያን ባህር፣ ቀይ ባህር አለ ከዚያ ውኃ ጨለፍ አድርጎ ጨው አልባ በማድረግ (Desalinization) መጠቀም ይችላሉ፡፡ ውኃ እንደገና አጣርቶ የመጠቀም (Recycling) አቅሙም አላቸው፡፡ እንዲሁም የከርሰ ምድር ውኃ ብዙ ስላላቸው (Aquifer) እነዚህን አጎልብተው ቢጠቀሙ፣ ለእነሱም ለሌሎችም የተፋሰስ አገሮች የሚበጅ መፍትሔ ይመስለኛል፡፡ ሪፖርተር፡- ቀደም ብለው ከዓመት በፊት በድረ ገጾችና በጋዜጦች ባወጡዋቸው ጽሑፎች፣ ከለውጡ በኋላ ኢትዮጵያ ውስጥ ስምንት የሚደርሱ ተግዳሮቶች እያጋጠሙ እንደሆነ ጠቁመው ነበር፡፡ ባለፈው አንድ ዓመት በላይ የነበረውን ሁኔታ እንዴት እያዩት ነው? ተግዳሮቶቹ እየቀነሱ ነው ወይስ እየጨመሩ ነው ማለት ይቻላል?ፕ/ር ተስፋዬ፡- ከዚህ ቀደም የዛሬ ዓመት አካባቢ ለውጡን እየገጠሙ ያሉ ስምንት የሚደርሱ ተግዳሮቶችን ጠቅሼ ነበር፡፡ አሁን አንዳንዶቹ ችግሮች ረገብ ብለዋል፣ አንዳንዶቹ ደግሞ ብሰዋል፡፡ ያለ ምንም ጥርጥር መናገር የሚቻለው አሁንም ኢትዮጵያ መስቀለኛ መንገድ ላይ መሆኗን ነው፡፡ አንዳንዶቹን ለመጥቀስ ያህል፣ ለምሳሌ ማኅበራዊ ሚዲያውን አግባብ ባልሆነ መንገድ አፍራሽ ለሆኑ ተግባራት መጠቀም የሚለው አንድ ትልቅ ተግዳሮት እየጨመረ እንጂ እየቀነሰ አለመምጣቱን ነው፡፡ ደረጃቸው ቢለያይም ብዙ አገሮች በማኅበራዊ ሚዲያ የሚሠራጩ የውሸት ዜና ችግር ሰለባዎች ናቸው፡፡ በሐሰት ሕዝብን ከሕዝብ፣ አንዱን ብሔር ከሌላው ብሔር ጋር በማጋጭት የሚረኩ ሰዎች ባሉበት እንደ ኢትዮጵያ ያለ አገር ይኼ ችግር በአጭሩና በቀላሉ ይቀረፋል የሚል እምነት የለኝም፡፡ የጭንቅላት ማለት የአስተሳሰብ ዕድገት ይፈልጋል፡፡ በዚህ አገር ትልቁ ክፍተት ጭንቅላት ላይ አለመሠራቱ ነው፡፡ ይህ ሁኔታ ቢኖር ጊዜውን የውሸት ዜና በመልቀቅ የሚያቃጥል ግለሰብ ወይም ቡድን ባልኖረ ነበር፡፡ ጋዜጠኝነትናና ፖለቲከኝነት በተሳሳተ መንገድ የአንድ ሳንቲም ሁለት ገጽታ ሆነዋል ያልኩትም እየባሰ የሄደ ይመስለኛል፡፡ በሁኑ ወቅት በነፍስ ወከፍ ብናሰላው እንደ ኢትዮጵያ ብዙ ‘የፖለቲካ ተንታኝ’ ያለበት አገር ያለ አይመስለኝም፡፡ ዋናው ችግር የፖለቲካ ተንታኝ ተብለው የሚቀርቡት ሰዎች ብዙ ጊዜ የፖለቲካ ዕውቀቱ የሌላቸውና ወገንተኛ የሆኑ ሰዎች ናቸው፡፡ ኅብረተሰቡ ውስጥ ውዥንብር የሚፈጥሩትም እነዚህ ዕውቀት አልባ ‘የፖለቲካ ተንታኞች’  ናቸው፡፡ የለውጡ ኃይል በዋልታ ረገጥ ኃይሎች መካከል መገኘት ያልኩትም እየባሰ እንጂ እየቀነሰ የመጣ አይመስለኝም፡፡ ይኼንንም በአንዳንድ መገናኛ ብዙኃን የሚቀርቡ ሰዎችን በማየት በቀላሉ ማወቅ ይቻላል፡፡ እነዚህ ሰዎች ለጥፋት የተሠለፉ ናቸው፡፡ እንዲህ ዓይነት ሁኔታ እስከ ምርጫውና ከዚያም በኋላ ሊቀጥል ይችላል፡፡ ኅብረተሰቡ ማን ምን እንደሚፈልግና ማን ሊጠቅመው እንደሚችል በመገንዘብ እነዚህ ዋልታ ረገጥ የሆኑ ኃይሎችን/ ጽንፈኞችን አሁኑኑ ውሎ ሳያድር በቃችሁ ማለት አለበት፡፡ ባጭሩ ሊያንጓልላቸው ይገባል፡፡ ጤናማ ያልሆነ የኢኮኖሚ ሥርዓትና ሥራ አጥነት በከፍተኛ ደረጃ መጨመር እንደተግዳሮት ጠቅሼው ነበር፡፡ የዋጋ ግሽበቱ እንዳለ ነው፡፡ የኑሮ ውድነቱም እየጨመረ ነው፡፡ የዓለም ባንክና የዓለም የገንዘብ ተቋም፣ በሁለትዮሽ ግንኙነት፤ የአውሮፓ ኅብረትና የተለያዩ አገሮች በአገሪቱ ላይ በጎ አመለካከት እየፈጠሩ ስለመጡ፣ ከዓለም ባንክና ከዓለም የገንዘብ ተቋም ሦስት ቢሊዮን ዶላር ይገኛል ተብሏል፡፡ በዚህ ኢኮኖሚው ትንሽ በመጠኑም ቢሆን ሊረጋጋ ይችላል፡፡ ሌሎቹንም የገንዘብ ምንጮች ጨምሮ እስከ ሦስት ቢሊዮን ዶላር ይገኛል ነው የተባለው፡፡ ገንዘቡ  ኢኮኖሚውን ለማረጋጋት፣ የዋጋ ግሽበትንና የኑሮ ውድነትን ለመቀነስ፣ ሥራ ለመፍጠርና የሕዝቡን ደኅንነት ለማረጋገጥ መጠቀም አለብን፡፡ ዞኖች ""ክልል እንሁን"" የሚለው ጥያቄያቸው ሌላው ተግዳሮት ነው ብዬ አንስቼ ነበር፡፡ የሲዳማ ዞን የክልልነት ጥያቄ ተመልሷል፡፡ አሁን በደቡብ ክልል ከአሥር በላይ የሚሆኑ ዞኖች የክልል እንሁን ጥያቄ አንስተዋል፡፡ በእኔ እምነት የክልልነት ጥያቄ ኢኮኖሚያዊ፣ ሥነ ልቦናዊና ከማንነት ጥያቄ ጋር የሚያያዝ ይመስለኛል፡፡ ለእነዚህ ጥያቄዎች መፍትሔው ተከታታይ ውይይቶችን በማካሄድ ኢኮኖሚያዊና ሥነ ልቦናዊ ጥያቄዎችን መቅረፍና የማንነት ችግሮችን መመለስ አስፈላጊ ይመስለኛል፡፡ ጥያቄውንም ሊያረግበው ይችላል፡፡ ወደኋላ እያዩ ወደ ፊት ለመሄድ የሚፈልጉ ግለሰቦችና ቡድኖች መኖር የለውጡ ተግዳሮት እንደሆነ ያነሳሁትም፣ በአንዳንድ ወገኖች የፓርቲ መመርያ ሆኖ የመንቀሳቀሻ አጀንዳ እየሆነ ነው፡፡ በታሪክ ብዙ ስህተት ተፈጥሮ ሊሆን ይችላል፣ ተፈጥሯልም ብዬ አስባለሁ፡፡ ይኼ ግን ኢትዮጵያ ላይ ብቻ የሆነ አይደለም፡፡ ጀርመን፣ እንግሊዝ፣ ሩሲያ የትም አገር ሂድ በታሪክ ጥሩም መጥፎ ነገር ተፈጥሯል፡፡ የቀድሞ መሪዎች እንዲህ አደረጉ፣ አላደረጉም የሚል ክርክር የሚጠቅም አይመስለኝም፡፡ በታሪክ ከዚህም በላይ ተፈጥሮ ሊሆን ይችላል፡፡ ጭቅጭቁን በማለዘብና ካለፈው ትምህርት በመውሰድ ጠቃሚ ጠቃሚውን በማጎልበት፣ ቆሻሻውን ድርጊት ኮንኖና ድጋሚ እንዳይመጣ ማድረግ ነው የሚጠበቅብን፡፡ ጀርመን በሁለተኛው የዓለም ጦርነት ዓመድ የሆነች አገር ነበረች፡፡ ያለፈውን ችግራቸውን ወደ ጎን ትተው፣ ሙዚየም ውስጥ ከተው፣ ወደፊት በማየት አሁን ምን የመሰለ አገር ገንብተዋል፡፡ የጃፓንም አካሄድ እንደዚያው ነው፡፡ ኢትዮጵያ ይኼንን መከተል ያለባት ይመስለኛል፡፡ ሪፖርተር፡-  በኢትዮጵያ የእርስ በርስ ግጭትና የመፍረስ አደጋ እንዳዥበበ የተለያዩ አካላት በሥጋት ውስጥ ሆነው ይናገራሉና ይህ ችግር ያጋጥማል ብለው እርስዎም ያስባሉ?ፕ/ር ተስፋዬ፡- እያንዣበበ ያለ ግጭትና የመፈራረስ አደጋ አለ የሚባለው ማስፈራሪያ ሳይሆን እውነትነት ያለው ይመስለኛል፡፡ በአሁኑ ጊዜ ኢትዮጵያ ውስጥ ዋልታ የረገጡ ኃይሎች ጫፍና ጫፍ ሆነው ገመድ ጉተታ ነው የያዙት፡፡ ገመድ ጉተታው መጨረሻ ላይ እነሱን ጨምሮ ሁሉንም የኢትዮጵያ ሕዝብ ይዞ ነው የሚጠፋው፡፡ አሸናፊ አይኖርም፣ ሁሉም ግን ተሸናፊ ነው የሚሆነው፡፡ የጽንፈኞች ዋና ዓላማቸው ወክለነዋል በሚሉት ብሔረሰብ ስም ሥልጣን ላይ መውጣት ነው፡፡ አፈ ታሪኩን ከትክክለኛው ታሪክ ጋር በመደበላለቅ የሕዝቡን ስሜት በመቀስቀስ ብቻ የሥልጣን ማማ ላይ ለመውጣት ከፍተኛ ጥረት እያደረጉ ነው፡፡ የተማረው ክፍል፣ ኢትዮጵያ እንድትድን የሚመኝ ወገን በሙሉ እውነታውን ከማሳወቅ ወደኋላ ማለት የለበትም፡፡ አሁን በኢትዮጵያ ውስጥ በግልጽ የሚታየው በጣት የሚቆጠሩ ዋልታ ረገጥ ግለሰቦችና ቡድኖች ሲጨፍሩ፣ ከ90 በመቶ በላይ የሆነው አብዛኛው ሕዝብ ማለት ብዙኃኑ (The Silent Majority) ዝም ብሎ ተመልካች ሆኗል፡፡ ይህ አሁኑኑ መለወጥ አለበት፡፡ ሜዳውንም፣ ወሬውንም፣ መሣሪያውንም፣ መሪውንም፣ ቃላቱንም ለጽንፈኞች ትቶ ሌላው ፀጥ ብሎ እየተመለከተ መሆኑ ከፍተኛ አደጋ ሊያመጣ ይችላል፡፡ ዝም ያለው ብዙኃኑ ሕዝብ ራሱንም አገሪቱንም ለማዳን ዛሬውኑ መንቀሳቀስ መጀመር አለበት፡፡ ንዑስ ከበርቴው (የእኔ ዓይነቱ) አንድ ቤት ካለው ሁለተኛ ቤት ለመሥራት፣ አንድ መኪና ካለው ሌላ መኪና ለመጨመር የተጨነቀ (Obssesed) ይመስለኛል፡፡ ግጭትና ጦርነት ከመጣ ቤትም፣ መኪናም፣ ገንዘብም፣ ልጆችም፣ ቤተሰብም ሁሉም ነገር ዱቄት ይሆናል፣ ይጠፋል፡፡ መፍትሔው ሕዝቡ ራሱን ማደራጀት አለበት፡፡ በአገር ደረጃ፣ በከተማ፣ በገጠርም ራሱን ከጽንፈኛ ኃይሎች ለመከላከልና አገሪቷን ለማዳን መደራጀት አለበት፡፡ ሪፖርተር፡-  የአፍሪካ ኅብረት የአፍሪካን ችግሮች በአፍሪካውያን መፍታት የሚለው መርህ ምን ያህል እየተተገበረና እየጎለበተ መጥቷል? በእርግጥስ አፍሪካውያን በራሳቸው ችግሮቻቸውን እየፈቱ ነው ለማለት ይቻላል ወይ? የዓባይ ወንዝ ድርድር ለምን በዚህ መርህ አይከናወንም?ፕ/ር ተስፋዬ፡- የአፍሪካ ኅብረት የአፍሪካን ችግሮች በአፍሪካዊያን መፍትሔ መስጠት (African Solutions to African Problems) የሚል ጥሩ መፈክር አንግቧል፡፡ ይህ ነገር መጎልበት አለበት፡፡ ለምሳሌ የናይልን ያልተፈቱ ችግሮች ይዞ አትላንቲክን አቋርጦ ዋሽንግተን ዲሲ ድረስ ይዞ መሄድ ለእኔ አይታየኝም፡፡ የናይል ወንዝ ያለው እዚህ ነው፣ ለምን እዚያ እንሄዳለን? ይኼ መፍትሔ ማግኘት ያለበት ወንዙ ከሚፈስባቸው አገሮች ጋር በመነጋገር ነው፡፡ ዋሽንግተን ዲሲ መሄድ የአፍሪካን ችግሮች በአፍሪካዊያን መፍታት ከሚለው መርህ በተፃራሪ የቆመ ነው፡፡ ለአፍሪካ ኅብረትም የሚያሳፍር ነው፡፡ ለምሳሌ አሁንም ዕልባት ያላገኘው የናይል ድርድር በዚህ ወር መፍትሔ ካላገኘ ጠቅላይ ሚኒስትር ዓብይ ደቡብ አፍሪካ ለጉብኝት ሄደው ፕሬዚዳንት ራማፎዛን ቃል ባስገቡት መሠረት ደቡብ አፍሪካ እንድትሸመግል ማድረጉ፣ የአፍሪካ ኅብረትን ለአፍሪካዊ ችግሮች አፍሪካዊ መፍትሔ መስጠት መፈክር ተግባራዊ ማድረጊያ ጥሩ ምሳሌ ሊሆን ይችላል፡፡",,Amharic,ቆይታ,
https://www.ethiopianreporter.com/index.php/article/18230,‹‹ኮሮና ቫይረስን በተመለከተ ያልተገቡና ሥጋት ላይ የሚመሠረቱ ውዥንብሮችን ለማስቀረት ብቸኛው መንገድ ግልጽነት ማስፈን ነው›› ጆን ንኬንጋሶንግ (ዶ/ር)፣  የአፍሪካ የበሽታ ቁጥጥርና መከላከል ዳይሬክተር,,http://www.ethiopianreporter.com/sites/default/files/2020-02/amharic-I_92.jpg,ብርሃኑ ፈቃደ,ጆን ንኬንጋሶንግ (ዶ/ር) በአፍሪካ ኅብረት ሥር ለሚተዳደረው የአፍሪካ የበሽታ ቁጥጥርና መከላከል ማዕከል (አፍሪካ ሲዲሲ) ዳይሬክተር ናቸው፡፡ ተቋሙን እንዲመሩ ከመሾማቸው ቀድሞ፣ በአሜሪካ ሲዲሲ ሥር ሴንተር ፎር ግሎባል ሔልዝ የተሰኘውን የጤና ተቋም በተጠባባቂ ምክትል ዋና ኃላፊነት መርተዋል፡፡ በዚያው በአሜሪካ ሲዲሲ ሥር የኢንተርናሽናል ላቦራቶሪ ቅርንጫፍ በሆነውና የኤችአይቪ/ኤድስ፣ እንዲሁም የሳንባ በሽታን በሚመለከተው ክፍል ውስጥ በዋና ኃላፊነት ሠርተዋል፡፡ ትሮፒካል ባዮሜዲካል ሰርቪስ፣ እንዲሁም ሜዲካል ኤንድ ፋርማሲውቲካል ሳይንስስ በተሰኙ የትምህርት መስኮች ሁለት የማስትሬት ዲግሪዎችን ከዩኒቨርሲቲ ኦፍ ብራስልስ አግኝተዋል፡፡ የሕክምና ዶክትሬታቸውን በሜዲካል ሳይንስስ (ቫይሮሎጂ) መስክ በዚሁ ዩኒቨርሲቲ ሠርተዋል፡፡ እ.ኤ.አ. ከ1993 እስከ 1995 ባለው ጊዜ በቤልጂም ኢንስቲትዩት ኦፍ ትሮፒካል ሜዲስን በተሰኘ ተቋም የሕክምና ዘርፍ ኃላፊ በመሆንና የዓለም ጤና ድርጅት ተባባሪ በሆነው የኤችአይቪ ምርመራ ማዕከል አገልግለዋል፡፡ እ.ኤ.አ. በ1995 የአሜሪካ ሲዲሲን ሲቀላቀሉ በተለይ የላቦራቶሪ ዘርፉን በኃላፊነት ለመምራት፣ የኮትዲቯር የሲዲሲ አቢጃን ማዕከል ዋና ኃላፊ ሆነው ነበር፡፡ በሙያቸውና በኃላፊነት ከሠሩባቸው ትልልቅ ተቋማት ባሻገር በአሜሪካ የጤና ሚኒስቴር ለኅብረተሰብ ጤና ጥበቃ ምርምር ሥራዎች የሚበረከተውንና ‹‹ሼፐርድ አዋርድ›› የተሰኘውን ሽልማት አግኝተዋል፡፡ ዩኤስ ዳይሬክተርስ ሪኮግኒሽን አዋርድ፣ እንዲሁም በቅርቡ ዊሊያም ዋትሰን የተሰኘውና ለላቀ አስተዋጽኦ የሚሰጠውን ሜዳይ በማግኘት በሲዲሲ ማዕከል የሚሰጠውን ይህንን ከፍተኛ የዕውቅና ሽልማት የተጎናፀፉ አፍሪካዊ መሪ ናቸው፡፡ ሽልማቱ በተለይ በላቦራቶሪ ምርምር መስክ አስተዋጽኦ ላደረጉና በመሪነት ሚናቸው ለተመሰከረላቸው የሚሰጥ ከመሆኑም ባሻገር፣ በአሜሪካ ፕሬዚዳንቶች ‹‹ፕሬዚዳንትስ ኢመርጀንሲ ፕላን ፎር ኤድስ ሪሊፍ›› የተሰኘውን ፕሮግራም በመደገፍ ሚናቸው ልቆ ለሚገኙ ባለሙያዎችና ኃላፊዎች የሚሰጥ ነው፡፡ በኮትዲቯር መንግሥት የሚሰጠውን ‹‹ናይት ኦነር›› የተሰኘ የመስፍናውያን የክብር ሜዳልያ ተቀብለዋል፡፡ እ.ኤ.አ. በ2017 በሴኔጋል ፕሬዚዳንት ማኪ ሳል ‹‹ኦፊሰር ኦፍ ላየን›› የተሰኘውን ሽልማት በኅብረሰብ ጤና ዘርፍ ላበረከቱት አስተዋጽኦ መታሰቢያ ይሆናቸው ዘንድ ተበርክቶላቸዋል፡፡ በበርካታ ዓለም አቀፍ ተቋማት ውስጥ በልዩ ልዩ የአማካሪነት ሥራዎች የሚሳተፉት ዶ/ር ንኬንጋሶንግ፣ የዓለም አቀፉ የፀረ ኤችአይቪ ክትባት ተቋምን፣ እንዲሁም የበሽታ ወረርሽኝን ለመከላከል በተዘረጋው ዓለም አቀፍ የዝግጁነት ጥምረት ውስጥ በመሳተፍ ላይ ይገኛሉ፡፡ በአካዴሚውም ቢሆን በርካታ ጆርናሎችንና መጻሕፍትን በመጻፍና በማበርከት፣ እንዲሁም በመገምገም እንደሚሳተፉ ግለ ታሪካቸው ይመሰክራል፡፡ በአሁኑ ወቅት የአፍሪካ ኅብረት ከሁለት ዓመታት በፊት በመሪዎች ውሳኔ ያቋቋመውን አፍሪካ ሲዲሲ በመምራት ላይ የሚገኙትን ጆን ንኬንጋሶንግ (ዶ/ር)፣ አሳሳቢውንና እንደ ሰደድ እየተዛመተ የሚገኘውን የኮሮና ቫይረስ በተመለከተ ብርሃኑ ፈቃደ፣ የአፍሪካን ሥጋቶችና የዝግጁነት ሥራዎች በሚመለከት ኃላፊውን አነጋግሮ የሚከተለውን አጠናቅሯል፡፡  ሪፖርተር፡- ስለኮሮና ቫይረስ ከመነጋገራችን በፊት የአፍሪካ ሲዲሲ ባለፉት ሁለት ዓመታት ውስጥ ምን ሲያከናውን እንደቆየ ቢገልጹልን? ዶ/ር ንኬንጋሶንግ፡- አፍሪካ ሲዲሲ የተቋቋመው በአፍሪካ ኅብረት የመሪዎች ጉባዔ ውሳኔ መሠረት እ.ኤ.አ. ጃኑዋሪ 31 ቀን 2018 ነበር፡፡ ወቅቱ የኢቦላ በሽታ ወረርሽኝ የተከሰተበትና በምዕራብ አፍሪካ በተለይም በሴራሊዮን፣ በላይቤሪያና በጊኒ 11 ሺሕ በበሽታው የተያዙ ሰዎች የሞቱበት ነበር፡፡ ከዚህ በመነሳት የአፍሪካ መሪዎች ትልቅ ትርጉም ያለው ውሳኔ በማሳለፍ፣ የአፍሪካ ሲዲሲ እንዲቋቋም የሚጠይቀውን የትግበራ ሒደት እንዲፋጠን አድርገዋል፡፡ ተቋሙ እንዲመሠረት በተወሰነው መሠረት በሁሉም ቀጣናዎች የየራሱ አደረጃጀቶችን ይዞ እንዲቋቋም ተደርጓል፡፡ በመሆኑም አምስት ቀጣናዎችን ይዞ ለምዕራብ አፍሪካ፣ ናይጄሪያን፣ ለማዕከላዊ አፍሪካ ክፍል ጋቦንን፣ ለደቡባዊ አፍሪካ ዛምቢያን፣ ለሰሜን አፍሪካ ግብፅን፣ እንዲሁም ለምሥራቅ አፍሪካ ኬንያን የየቅርንጫፎቹ ማዕከላት ዋና መገኛ በማድረግ ሥራ ጀምሯል፡፡ በኅብረተሰብ ጤና አገልግሎት መስክ የሚንቀሳቀስ አኅጉራዊ ተቋም ሲሆን፣ የተሰጠው ተልዕኮም አፍሪካን ከማንኛውን ዓይነት በሽታ የመጠበቅ፣ ከተላላፊ ብቻም ሳይሆን ከማይተላለፉ በሽታዎችና በየጊዜው እየተከሰቱ ከሚገኙ አዳዲስ በሽዎችም ጭምር አኅጉሪቱን የመከላከል፣ እንደ ኤችአይቪ፣ ሳንባና ወባ ያሉ ወረርሽኞችንም የመከላከል የዕለት ተዕለት ተግባሮቹ ናቸው፡፡  ሪፖርተር፡- ኮሮና ቫይረስን ጨምሮ ባለፉት ሁለት ዓመታት ውስጥ በርካታ በሽታዎች ተከስተዋል፡፡ ይሁንና አፍሪካ እንዲህ ካሉ ተላላፊ በሽታዎችም ሆነ ከሌሎቹ የበሸታ ዓይነቶች ሊደርስባት የሚችለውን ጉዳት ለመቋቋም ያላት ብቃት ምን ያህል ነው? ዶ/ር ንኬንጋሶንግ፡- ራዕዩ፣ ዕውቀቱና ፖለቲካዊ ተነሳሽነቱን ያሳዩ የአፍሪካ መሪዎች ምንጊዜም መመሥገን አለባቸው፡፡ በአሁኑ ወቅት ራሳችንን አስገራሚ ሁኔታ ውስጥ እናገኘዋለን፡፡ በበርካታ ምክንያቶች አዳዲስ በሽታዎች እየተከሰቱ፣ ፀባያቸውንም በዚያው ልክ እየቀያየሩ በመምጣት ላይ ናቸው፡፡ ከእነዚህ ምክንያቶች መካከል እያደገ የመጣው የአኅጉሪቱ የሕዝብ ቁጥር አንዱ ነው፡፡ ዕድገቱ በከፍተኛ ፍጥነት እየተወነፈጨ ነው፡፡ አፍሪካ ከቅኝ ግዛት ነፃ በወጣችበት ወቅት የነበራት የሕዝብ ቁጥር 300 ሚሊዮን ነበር፡፡ ይህ አኃዝ ከግብፅ እስከ ደቡብ አፍሪካ፣ ከላይቤሪያ እስከ ሶማሊያ የነበረው የወቅቱ አጠቅላይ የሕዝብ ብዛት ነበር፡፡ በአሁኑ ወቅት ግን ወደ 1.2 ቢሊዮን አሻቅቧል፡፡ እ.ኤ.አ. በ2050 ወደ 2.4 ቢሊዮን እንደሚያድግ ይጠበቃል፡፡ በዚህ ደረጃ በፍጥነት በሚያድገው የሕዝብ ብዛት የተነሳ ከዚህ ቀደም ሰው ያልደረሰባቸው፣ ለግብርና፣ ለምግብ እንዲሁም ለመጠለያና ለመሠረተ ልማቶች ያልዋሉ አካባቢዎችን ሁሉ ማዳረስና ለኑሮ ማዋል እየተስፋፋ መጥቷል፡፡ በዚህ ምክያትም ከዚህ ቀደም ምን ዓይነት ንክኪ ወዳልነበረው ሥነ ምኅዳራዊ ሥርዓት ውስጥ እየገባን ተጋላጭነታችንን እያባባስነው መጥተናል፡፡ ለአብዛኛው የቫይረስ በሽታ ምንጮቹ እንስሳት ናቸው፡፡ ከ70 በመቶ ያላነሰውን ቫይረስ የምናገኘው ከእንስሳት ሲሆን፣ ተለዋዋጭ የሆነው ሥነ ምኅዳርም እንደ አዲስ ለሚከሰቱ በሽታዎች ምቹ የመራቢያ መንገድ እየሆናቸው ነው፡፡የሕዝብ ብዛት በፍጥነት ሲጨምር፣ ሰዎች ከቦታ ቦታ ለመንቀሳቀስ ይገደዳሉ፡፡ ለምሳሌ የኢትዮጵያ አየር መንገድ በቀን ከአምስት እስከ ስድስት ጊዜ ያህል ወደ ቻይና ይበራል፡፡ ኤምሬትስም በሁሉም የአፍሪካ አገሮች ውስጥ የበረራ መስመሮች አሉት፡፡ የቱርክ አየር መንገድም እንዲሁ ነው፡፡ በዚህ ሳቢያ ሰዎች በአኅጉሪቱ ውስጥ ከአንዱ ሥፍራ ወደ ሌላው የሚያደርጉት እንቅስቃሴ ይበልጥ እየተስፋፋና እየጨመረ መጥቷል፡፡ የሕዝብ ብዛትና ከቦታ ቦታ የሚደረገው እንቅስቃሴ መጨመር የበሽታ አምጪ ተዋህስያን እንቅስቃሴም በዚያው ልክ እየጨመረ ይመጣል፡፡ ይህ በጣም ወሳኙ ነገር ነው፡፡ በዚህ መሰሉ ለውጥ ሳቢያ፣ ሰዎች ከገጠራማ አካባቢዎች ወደ ከተሞች ይፈልሳሉ፡፡ በዚህ ሳቢያም በከተሞች አካባቢ በርካታ ለኑሮ የማይመቹ መንደሮች እየተፈጠሩ ነው፡፡ እንዲህ ያሉ አካባቢዎችን  በኬንያና በኢትዮጵያ በብዛት እናገኛለን፡፡ ከዚህ ባሻገር የአየር ንብረት ለውጥ የሚያስከትለውን ተፅዕኖም እያየን ነው፡፡ የአየር ንብረት ለውጥ በእርግጥም ተፅዕኖ እንዳለው በተጨባጭ እየታየ ነው፡፡ ሁላችንንም እየጎዳን ነው፡፡ በአፍሪካ የሚከሰቱ ግጭቶች ለበሽታ መዛመት የሚያድርጉትን አስተዋጽኦም መገንዘብ ያስፈልጋል፡፡ እንዲህ ያሉ ምክንያቶች ለአዳዲስ በሽታዎች መፈጠርና ለወረርሽኝ መከሰት ትልቅ አስዋጽኦ ያበረክታሉ፡፡ ሪፖርተር፡- የኮሮና ቫይረስን ለመከላከል አፍሪካ ምን ያህል ዝግጁ ነች?ዶ/ር ንኬንጋሶንግ፡- እ.ኤ.አ. እስከ ፌብሩዋሪ 18 ቀን 2020 ዓ.ም. ድረስ በግብፅ አንድ የኮሮና ቫይረስ ተሸካሚ መገኘቱ ተጋግጧል [ቃለ ምልልሱ ከተደረገ ከአንድ ሳምንት ወዲህ አልጄሪያ ሌላኛዋ የኮሮና ቫይረስን ሪፖርት ያደረገች አገር ሆናለች]፡፡ እስካሁን በአኅጉር ደረጃ ከዚህ ውጪ ሪፖርት የተደረገበት ክስተት አልተሰማም፡፡ ይህ ጥሩ ዜና ነው፡፡ ይሁን እንጂ በቻይና እየሆነ ያለውን በንቃት እየተከታተልን እንገኛለን፡፡ በብዙ ሺሕ የሚቆጠሩ ሰዎች በበሽታው ተይዘዋል፡፡ በርካቶች ለሞት ተዳርገዋል፡፡ በርካታ አገሮች በሽታው ተዛምቷል፡፡ በዚህ ሒደት ውስጥ ጥሩ ዕድል ያገኘንበት አጋጣሚ ነበረን፡፡ እ.ኤ.አ. ከዲሴምበር ጀምሮ የመዘጋጀት ዕድል ማግኘታችን ትልቅ ዕድል ስለነበር በመላው አፍሪካ ስንዘጋጅ ቆይተናል፡፡ በበርካታ አካባቢዎች በሰፊው ተዘጋጅተናል፡፡ አንደኛው ዝግጅታችን የምርመራ ዝግጅትን የሚመለከት ነው፡፡ ከዚህ ቀደም ለ16 አገሮች ያሠራጨናቸው የምርመራ መሣሪዎች ነበሩ፡፡ በወዲያኛው ሳምንት ለ20 ተጨማሪ አገሮች አዳርሰናል፡፡ ከአሥር ሺሕ በላይ ለኮሮና ቫይረስ ምርመራ የሚውሉ መርማሪያዎችን አከማችተናል፡፡ ይህንን ክምችት ባለስፈለገ ጊዜ ለየትኛውም ከአገር ወዲያኑ ማዳረስ እንችላለን፡፡ ከኤርፖርቶችና አየር መንገዶች ጋር አብረን እየሠራን ነው፡፡ ሥልጠናዎችንም ሰጥተናል፡፡ ግባችን በወሩ መጨረሻ የተሟላ የላቦራቶር ዝግጅትን ጨምሮ በኤርፖርቶች የሚደረገውን የልየታ ሥራ፣ በበሽታ የመያዝ ዕድል እንዳይኖር ከፍተኛ ቁጥጥር ማድረግና የሥጋት ሁኔታዎች ሲከሰቱ በአፋጣኝ መረጃ መለዋወጥ የሚቻልባቸውን መንገዶች በሚገባ በመዘርጋት ዝግጁ ሆነን መጠበቅ ነው፡፡ ሌላው ቢቀር ራሳችንን በበቂ ሁኔታ በመዘጋጀትና ቫይረሱ ቢያጋጥም እንኳ በፍጥነት በመለየት ምላሽ መስጠት የምንችልበትን መንገድ መከተል ነው፡፡   ሪፖርተር፡- በትክክል ካስታወስኩ ለኢቦላ በሽታ በፍጥነት መዛመትና ለበርካቶች ሞት መንስዔው በሽታው በተከሰተባቸው አገሮች ውስጥ የነበረው ደካማ የምርመራና የሕክምና ዝግጅት ችግር ነበር፡፡ በዚህ ወቅት ታዲያ አፍሪካ ከኢቦላ በኋላ ለኮሮና ቫይረስ ያደረገችው ዝግጅት ምን ያህል አስተማማኝ ነው? ዶ/ር ንኬንጋሶንግ፡- ልንዘጋጅ የምንችለው በመላው አፍሪካ ያለው የጤና ሥርዓት በሚችለውና በሚፈቅደው አቅም ልክ ነው፡፡ እንደማስበው በምዕራብ አፍሪካ ተከስቶ ለነበረው የኢቦላ ወረርሽኝ ለምን መዘጋጀት እንደሚያስፈልግ ግንዛቤ የተገኘበት መሆኑ አዎንታዊ ጎኑ ነው፡፡ እ.ኤ.አ. በ1976 መከሰቱ ይፋ የተደረገ በሽታ፣ በተለየ የሕዝብ አሠፋፈር ሥርዓት ውስጥ ድንገት በመግባት ጉዳት ሲያስከትል ያየንበት የመጀመርያ ክስተት ሆኖ ነበር፡፡ በሽታው በከተሞች አካባቢ ሲከሰት የመጀመርያው ከመሆኑም ባሻገር፣ በከተሞች ከነበረው የጤና ክብካቤ ሥርዓት በላይ በመሆን አስከፊ ጉዳት አድርሷል፡፡ አገሮች ለበሽታው ተገቢውን ትኩረት መስጠት የጀመሩትም ነገሩ ከቁጥጥር ውጭ መሆን ሲጀምር ነበር፡፡ የዓለም ጤና ድርጅት የጋራ ውጫዊ የቁጥጥር ሥልት በመዘርጋት፣ የእያንዳንዱን አገር ሁኔታ ለመገምገም ተጠቅሞበታል፡፡ የአገሮች የዝግጁነት ደረጃ ተመዝኖበታል፡፡ ይህ ሥርዓት የጋራ ሥልት በመጠቀም ከግባችን አኳያ እንድንንቀሳቀስ አስችሎናል፡፡ ከአፍሪካ ውጪ የሚገኙ ባለሙያዎች እየመጡ የዝግጁነት ሥርዓታችንንና የመሠረተ ልማት አውታሮቻችንን ይገመግማሉ፡፡ ቁጥጥር ያደርጉባቸዋል፡፡ እነዚህ ነገሮች መኖራቸው ከተረጋገጠ በኋላ የድጋፍ አሰጣጥ ሒደቱ በከፍተኛ ደረጃ ጨምሯል፡፡ የዓለም የጤና ደኅንነት ሥርዓት የምንለው ተዘርግቶ ድጋፎችም በሰፊው እየተደረጉለት ይገኛል፡፡ ይህ በዓለም አቀፍ ደረጃ የተዘረጋ ሲሆን፣ የአገሮችን የጤና ሥርዓት ለማጠናከር ሲባል የተጀመረ ነው፡፡ ከኢቦላ ወረርሽኝ ክስተት በላይ ለውጦችና መሻሻሎች እየታዩ ነው፡፡ ይህ ግን በቂ አይደለም፡፡ አስፈላጊውን ሀብት በማንቀሳቀስና የጤና ዘርፉን በማጠናከር ረገድ ቁርጠኛ መሆን ያስፈልጋል፡፡ በአፍሪካ የጤና ደኅንነት እንዲረጋገጥ ይህንን ተግባር በሚገባ ማከናወን ያስፈልጋል፡፡ በዚህ መስክ ውይይት መደረግ አለበት፡፡ ሪፖርተር፡- የኬንያ ፕሬዚዳንት ኡሁሩ ኬንያታን ጨምሮ በርካቶች ሥጋተቸውን ሲገልጹ ተደምጠዋል፡፡ የኢትዮጵያ አየር መንገድ ወደ ቻይና የሚያደርገውን በረራ እንዲያቋርጥ ተጠይቆ ነበር፡፡ በሽታው አንዴ ከገባ መከላከል የሚቻልበት አቅም በአፍሪካ እንደሌለ የሚያሳስቡ ሥጋቶች እየተስተጋቡ ነው፡፡ በመሪዎች ደረጃ እንዲህ ያለው ሥጋት ጎልቶ ሲወጣ ሲታይ ምን ማለት ነው? በጤናው አጠባበቅ መስክ ላይስ ምን ዓይነት መተማመን ሊኖረን ይችላል?  ዶ/ር ንኬንጋሶንግ፡- እንዲህ ያለው አሳሳቢ ወረረሽኝ በሚያጋጥም ጊዜ፣ ልንገዘባቸው የሚገቡን ቁምነገሮች አሉ፡፡ አንደኛው ከክስተቱ ጀርባ ስላለው ሳይንስ ነው፡፡ ሳይንስን በመተግበር ሁሉንም ዕርምጃዎቻችንን ማስተባበር መፍትሔ መፈለግ እንጂ በየቦታው የሚነገረውን ሁሉ መቀበል አይጠቅመንም፡፡ ሁለተኛው የተሳሳተ መረጃን በንቃት መዋጋት መቻል ይኖርብናል፡፡ በሦስተኛ ደረጃ እውነታን እንጂ ፍርኃትና ሥጋትን ማስተጋባት የለብንም፡፡ እነዚህን ሦስት ጉዳዮች በመተግበር፣ ራሳችንን በሥነ ልቦና አዘጋጅተን በተገቢው መንገድ በሽታውን ለመቋቋም መዘጋጀት ይጠበቅብናል፡፡ ይህን ካልኩ በኋላ በመላው ዓለም ተቀባይነት የተቸረውና ሁሉም የተስማማበት ዓለም አቀፍ የጤና ቁጥጥር ሥርዓት አለ፡፡ የዓለም ጤና ድርጅትም ይህን በሚመለከት መመርያዎች አሉት፡፡ በአጠቃላይ መመርያው ከሚያስቀምጣቸው ጉዳዮች መካከል የንግድ፣ የሰዎችንና የአየር መንገዶችን እንቅስቃሴ አለመገደብ ይገኝበታል፡፡ ይህ ወሳኝ ነገር ነው፡፡ እዚህ ላይ አንድ መላምት ማስቀመጥ እፈልጋለሁ፡፡ ወደ ቻይና የሚደረገውን በረራ በማስቆማችን ብቻ ከቻይና ወደ አፍሪካ የሚመጡትን ልንገታቸው አንችልም፡፡ እኔ ቻይናዊ ብሆን፣ ወደ አፍሪካ ለመምጣት የሚያስችሉኝ በርካታ መንገዶች ይኖሩኛል፡፡ ወደ ሞስኮ በመሄድ ወደ ቱርክ የሚያቀና አውሮፕላን ተሳፍሬ፣ ከዚያም ወደ ዱባይ በማቅናት ወደ አፍሪካ መግባት እችላለሁ፡፡ ይህንን መቆጣጠር በጣም ከባድና ውስብስብ ይሆናል፡፡ ይሁንና ወደ ቻይና መብረራችንን ካላቆምንና ግልጽነት የሰፈነበት አሠራር ከተከተልን፣ ማን ከየት እንደሚመጣ ለመቆጣጠርና ለመከታተል የሚያስችል የተሻለ ዕድል ይኖረናል፡፡ ነገር ግን ከሁዋን ግዛት በሞስኮ በኩል ወደ አፍሪካ ለመምጣት የሚያስችሉ በርካታ አየር መንገዶች ስላሉ፣ በትክክለኛው መንገድ ጉዟቸውን ለመቆጣጠርና ለመከታተል የሚደረገውን ጥረት ከባድ ያደርጉታል፡፡ ኮሮና ቫይረስን በተመለከተ ያልተገቡና ሥጋት ላይ የሚመሠረቱ ውዥንብሮችን ለማስቀረት ብቸኛው መንገድ ግልጽነት ማስፈን ነው፡፡ በረራዎችን አናቁም፡፡ ነገር ግን ዓለም አቀፍ ድንጋጌዎችን ሳናወላዳ መከተልና መተግበር ይጠበቅብናል፡፡ አፍሪካ በፍጥነት ምላሽ የሚሰጥበት አቅም እንዲኖራት ለማስቻል መፍትሔው፣ የኮሮና ቫይረስን በፍጥነት በመለየት አፋጣኝ ዕርምጃ መውሰድ መቻል ነው፡፡ ከሳምንት ባነሰ ጊዜ ውስጥ ሁለት ሺሕ አልጋዎች የሚይዝ ሆስፒታል ለመገንባት አቅሙ አይኖረን ይሆናል፡፡ ነገር ግን በፍጥነት ለይተን ምላሽ መስጠት የምንችልበት አቅም አለን፡፡ በመላው አፍሪካ የሚገኙ ሁሉም የጤና ተቋሞቻችን በከፍተኛ ተጠንቀቅ ላይ ይገኛሉ፡፡ ይህም ብርታት ይሰጠናል፡፡ ሪፖርተር፡- በኤርፖርቶች አካባቢ ስለሚደረገው ፍተሻ ገልጸዋል፡፡ ሥልጠና መሰጠቱንም አውስተዋል፡፡ መሣሪያዎች ስለመተከላቸውም ተናግረዋል፡፡ ይሁንና ኤርፖርቶች በምን አግባብ ፍተሻ ይደረግባቸዋል? ማንስ ነው የሚከታተላቸውና ከሚያቀርቡት ሪፖርት ባሻገር ቁጥጥር የሚያደርግባቸው? ዶ/ር ንኬንጋሶንግ፡- በየጊዜው ቁጥጥርና ክትትል ይደረግባቸዋል፡፡ እንደ ምሳሌ የምጠቅስልህ በአዲስ አበባ ቦሌ ዓለም አቀፍ ኤርፖርት ያለውን አሠራር ነው፡፡ አዲስ አበባ ወደ ቻይና የሚሄደውና የሚመጣው ተጓዥ በከፍተኛ መጠን የሚስተናገድባት ከተማ ነች፡፡ በመሆኑም ከጤና ሚኒስቴር ሚኒስትር ደኤታዋ፣ ከጠቅላይ ሚኒስትር ጽሕፈት ቤት ከተወከሉ ሚኒስትርና ከዓለም ጤና ድርጅት ተወካይ ጋር፣ እንዲሁም ከኢትዮጵያ ኅብረተሰብ ጤና ኢንስቲትዩት ጋር በመሆን በቅርቡ በኤርፖርት ላይ ፍተሻ አድርገን ነበር፡፡ ባየሁት ነገር በጣም ተደስቻለሁ፡፡ ከኤርፖርቱ ወጪ በሚገኝ አካባቢ የለይቶ ማቆያ ሥፍራ አዘጋጅተዋል፡፡ ይህ ላልተጠበቁ አጋጣሚዎች በጣም ወሳኝ ዝግጅት ነው፡፡ ዝግጅቱ ሁሉ አንድን ተጠርጣሪ ለመለየት ይረዳህ ይሆናል፡፡ ነገር ግን ቫይረሱ ሳይታወቅ እስከ ሁለት ሳምንት የመቆየት ተፈጥሮ ያለው በመሆኑ ዝግጅቱ ሙሉ በሙሉ ዋስትና ሊሰጥ አይችልም፡፡ በበሽታው የተያዘ ሰው በኤርፖርት ውስጥ ተመርምሮ ሲያልፍ ምንም ዓይነት የበሽታ ምልክት ላይገኝበት ይችላል፡፡ ነገር ግን ቢያንስ ሰዎች ኤርፖርት በሚደርሱበት ጊዜ መመርመርና ክትትል ማድረግ የምንችልበትን ሥርዓት ዘርግተናል፡፡ ምንም ዓይነት የበሽታው ምልክት ሳይታይብህ ልታልፍ ትችል ይሆናል፡፡ እኛ ግን ዝርዝር የጉዞ መረጃዎችህን ስለምንይዝ የምትጓዝበትን ቦታ ሁሉ ማወቅ እንችላለን፡፡ ለ14 ቀናት ያህል እነዚህን ሰዎች እንከታተላለን፡፡ ይህ እንግዲህ በሽታው ራሱን የሚገልጽባቸው ቀናት በመሆናቸው ነው፡፡ ማድረግ የምንችለውን ሁሉ እያደረግን ነው፡፡ ሁሉንም ነገር መቆጣጠር ግን አንችልም፡፡ አንድ በቫይረሱ የተያዘ ሰው ሳይታወቅ ድንገት ቢያልፍ፣ በዚያ ሰው ምክንያት ወረርሽኝ ሊከሰት የሚችልበት ዕድል ሰፊ ነው፡፡ በተቻለን መጠን የሚጠረጠሩትን ሁሉ ለይተን ለማውጣት እየሠራን ነው፡፡ሪፖርተር፡- በአዲስ አበባ ቦሌ ኤርፖርት አካባቢ ተግባራዊ የሚደረጉ የቁጥጥር ሥልቶችና የትግበራ ሒደቶች ከሌሎች ከተሞች አኳያ የበለጠ ጥንቃቄ የሚያስፈልጋቸው መሆን እንደሚጠበቅባቸው ከሚያመላክቱ ጉዳዮች መካከል፣ ቢያንስ ከተማዋ ዓለም አቀፍ የዲፕሎማሲ ማዕከልና በርካታ ዓለም አቀፍ ተቋማት የሚገኙባት መሆኗ ነው፡፡ ከዚህ አኳያ ተጨማሪ ጥንቃቄዎች መደረግ አያስፈልጋቸውም ይላሉ?  ዶ/ር ንኬንጋሶንግ፡- ላረጋግጥልህ የምችለው ነገር ቢኖር፣ የኢትዮጵያ የኅብረተሰብ ጤና ኢንስቲትዩት በከፍተኛ ተጠንቀቅ እየሠራ እንደሚገኝ ነው፡፡ ኢትዮጵያ የአፍሪካ ዋና ማዕከል ከመሆኗ በተጨማሪ፣ ከኒውዮርክና ከጄኔቫ በመከተል ሦስተኛዋ የዲፕሎማቲክ ከተማ ነች፡፡ ይህ በመሆኑ ፈተናው ምን ያህል እንደሚሆን እንገነዘባለን፡፡ ዝም ብለን እንደማንመለከት ማመን ያስፈልጋል፡፡ ከኅብረተሰብ ጤና ኢንስቲትዩት ጋር በቅርበት እየሠራን ነው፡፡ በምንችለው ሁሉ ከፍተኛ ድጋፍ እያቀርብን ነው፡፡ የዓለም ጤና ድርጅትም እየደገፋቸው ነው፡፡ ሁሉንም ነገር በሚገባ እየተወጣን ስለመሆናችን እርግጠኛ መሆን ትችላለህ፡፡ የዲፕሎማቶችን ብቻም ሳይሆን የማንኛውንም የአዲስ አበባ ነዋሪ የጤና ደኅንነት ማስጠበቅ ኃላፊነታችን ነው፡፡ በሽታው በአዲስ አበባ ቢከሰት በቀላሉ ወደ ተቀረው አፍሪካ የመዛመት ዕድሉ ከፍተኛ ነው፡፡ ሪፖርተር፡- በቅርቡ በተካሄደው የአፍሪካ መሪዎች ጉባዔ ወቅት የበሽታው ክስተት አለማጋጠሙ አስገራሚ ነበር፡፡ ዶ/ር ንኬንጋሶንግ፡- በከፍተኛ የጥንቃቄ እንቅስቃሴ ውስጥ ሆነን ሁሉንም ስንፈትሽ ነበር፡፡ መሪዎችንም ጭምር ፈትሸናል፡፡ ለስብሰባ ሲገቡ ተመርምረዋል፡፡ ሥራችንን በህቡዕ ስናከናውን ቆይተናል፡፡ በሳይንሱ በውጤታማ መንገድ በሽታን ለመቆጣጠር መፍትሔው ሕዝብን ከሥጋት ነፃ ማድረግ መቻል ነው፡፡ ሥራችን ልክ እንደ ወታደር ነው፡፡ ወታደሮችን በአዲስ አበባ ጎዳናዎች ብታፈሳቸው ፀጥታን ልታሰፍን ትችላለህ፡፡ ነገር ግን ፍርኃትና ሥጋትን ትፈጥራለህ፡፡ እኛ  ምንም ማንም ሳያውቅ ክትትል እያደረግን ነው፡፡ በሽታን የመለየት ሥራ ከወታደራዊ ተልዕኮ ጋር ይቀራረባል፡፡ በወታደራዊ ሥልት ጠላት ከማወቁ በፊት የሚገኝበትን ሥፍራ ታውቅበታለህ፡፡ በሽታንም እንዲሁ ነው፡፡ ሪፖርተር፡- ቻይና የኮሮና ቫይረስ የወረርሽኝ ሥርጭት እየቀነሰ ስለመሆኑ አስታውቃ ነበር፡፡ ይሁንና ለበሽታው መፍትሔ ማግኘት አልተቻለም፡፡ ስለበሽታው ሥርጭት በቻይና ሪፖርት የተደረገው ጉዳይ ለአፍሪካ ምን አንድምታ ይኖረዋል?ዶ/ር ንኬንጋሶንግ፡- በሥርጭት ረገድ በሽታው ወደ መቀነሱ እየመጣ ነው መባሉ ለአፍሪካ ብቻም ሳይሆን ለመላው ዓለም ጥሩ ዜና ነው፡፡ በሽታውን በቻይና ለመቆጣጠር ወደሚቻልበት ደረጃ የሚወስደው ፍንጭ መገኘቱ፣ ኮሮና ወደ አፍሪካ የሚመጣበትን ዕድል አነስተኛ ሊያደርገው ይችላል፡፡ እስካሁን ለበሽታው ፈዋሽ መድኃኒት እንደሌለ መገንዘብ አስፈላጊ ነው፡፡ ምናልባትም ከአንድ ዓመት በላይ ለሚሆን ጊዜ ለቫይረሱ ማርከሻ ክትባት ላይገኝ ይችላል፡፡ ክትባት ማዘጋጀት ብዙ ጊዜ ይወስዳል፡፡ በአሁኑ ወቅት ያለው ብቸኛ መፍትሔ በሕይወት የመቆያ ጊዜን ለማራዘም የሚያግዙ ድጋፎችን መስጠት ብቻ ነው፡፡ ይህም ለአፍሪካ የማይታሰብ ነገር ነው፡፡ ቻይና ያጋጠማትን ወረርሽኝ እንዴት መቋቋም እንደምትችል አሳይታለች፡፡ በከፍተኛ ፍጥነት ሆስፒታል ገንብታለች፡፡ የሕይወት ማቆያ ድጋፍ መስጫዎች በገፍ አሏት፡፡ በአፍሪካ ይህ አይታሰብም፡፡ አዳዲስ የበሽታው የመከሰቻ ፍጥነት የመቀነስ አዝማሚያ ማሳየቱ ጥሩ ዜና ነው (ከሳምንት በፊት ከነበረው ሁኔታ አኳያ ነው)፡፡ በሽታን ለመዋጋት ተመራጩ መንገድ ከምንጩ መዋጋት መቻል ነው፡፡,,Amharic,ቆይታ,
https://www.ethiopianreporter.com/index.php/article/18294,‹‹የሚመሠረተው የኢትዮጵያ ዳያስፖራ ባንክ ዳያስፖራውን የአገሩ ልማት ምልክትና ዓርማ ያደርገዋል››  አቶ ጋሻው የትዋለ፣ የማክሮ ኢኮኖሚና የፋይናንስ ጉዳዮች ባለሙያ,,http://www.ethiopianreporter.com/sites/default/files/2020-03/amharicIIV.jpg,ብርሃኑ ፈቃደ,"አቶ ጋሻው የትዋለ ከአስመራ ዩኒቨርሲቲ በኢኮኖሚክስ የመጀመሪያ ዲግሪያቸውን ሲያገኙ፣ ኔዘርላንድስ ከሚገኘው ማስትሪች ስኩል ኦፍ ማኔጅመንት በፕሮጀክት አፕሬዛል፣ እንዲሁም ማኔጅመንት ዲፕሎማ፣ አውስትራሊያ ከሚገኘው የካንቤራ ዩኒቨርሲቲ በዓለም አቀፍ የታክስ አስተዳደር የማስተርስ ዲግሪ አግኝተዋል፡፡ በማክሮ ኢኮኖሚ ፖሊሲዎች፣ በኮርፖሬት ቢዝነስ ስትራቴጂ፣ በፕሮጀክት ፕላኒንግና ማኔጅመንት በርካታ ሥልጠናዎች ተከታትለዋል፡፡ በኢንግሊዝ፣ በኔዘርላንድስና በቤልጂየም፣ እንዲሁም በአፍሪካ በኡጋንዳ፣ በደቡብ አፍሪካ፣ በኬንያና በታንዛኒያ የተከታተሏቸው የአጭርና የመካከለኛ ጊዜ የአቅም ግንባታ ሥልጠናዎችን መውሰዳቸውን ይናገራሉ፡፡ የማክሮ ኢኮኖሚ ፖሊሲዎችንና የኮርፖሬት ቢዝነስ ስትራቴጂዎችን በዋናነት የንግድ፣ የታክስ፣ የፋይናንስ፣ የኢንዱስትሪና የኢንቨስትመንት ጉዳዮች ላይ የዳበረ ልምድ አላቸው፡፡ በኢትዮጵያ ገቢዎችና ጉምሩክ ባለሥልጣን ክልሎችን በመወከል፣ ከዓለም ባንክና ከዓለም የገንዘብ ድርጅት የጥናትና የባለሙያዎች ቡድን ጋር በቅርበት በመሥራት፣ የአገሪቱን የታክስና የፋይናንስ ጉዳዮች ከአገሪቱ የኢኮኖሚ ዕድገትና ልማት አንፃር በማጥናትና በመገምገም የፖሊሲ ሐሳቦችንና ስትራቴጂዎች ላይ የዳበረ ልምድ አላቸው፡፡ የኢትዮጵያን የሽያጭ መመዝገቢያ መሣሪያ ፕሮጀክት በማዘጋጀትና ፕሮግራሙን በመምራት፣ እንዲሁም እንዲተገበር በማስተባበር ተሳትፈዋል፡፡ በአጠቃላይ ከ27 ዓመታት በላይ የማክሮ ኢኮኖሚ ፖሊሲዎችንና የኮርፖሬት ስትራቴጂዎችን ከማመንጨት ልምዳቸው በመነሳት፣ የኢትዮጵያ የዳያስፖራ ባንክ አክሲዮን ማኅበርን ከሐሳብ ጀምሮ አሁን እስከሚገኝበት ደረጃ ድረስ በአደራጅነትና በመሥራችነት የሚሳተፉት አቶ ጋሻው፣ የሚመሠረተው የዳያስፖራ ባንክ ዓላማዎቹንና የወደፊት እንቅስቃሴዎቹን በተመለከተ ብርሃኑ ፈቃደ አነጋግሯቸው የሚከተለውን አጠናቅሯል፡፡ ሪፖርተር፡- የኢትዮጵያ የዳያስፖራ ባንክ ማቋቋም ለምን አስፈለገ?አቶ ጋሻው፡- ከማክሮ ኢኮኖሚ የዕድገትና ልማት ፖሊሲዎችና ስትራቴጂዎች አንፃር ፈጣን፣ ዘላቂነትና ቀጣይነት ያለው የኢኮኖሚ ዕድገትና ልማት በማምጣት የአገሪቱን የመካከለኛ ገቢ ራዕይ እ.ኤ.አ. በ2025 ዕውን ለማድረግ ሲታሰብ፣ በአንድ በኩል የአገሪቱ ማክሮ ኢኮኖሚ እየጨመረ መምጣቱ በሌላ በኩል ከፍተኛ የውጭ ምንዛሪ እጥረት መኖሩ፣ የኢትዮጵያ ዳያስፖራ ባንክን ለማቋቋም እንደ ዋና ገፊ ምክንያት ተደርጎ ተወስዷል፡፡ በመንግሥት አገር በቀል የኢኮኖሚ ማሻሻያም የማክሮ ኢኮኖሚው ቁልፍ ችግር የውጭ ምንዛሪ እጥረት መሆኑ በጥናት ተረጋግጧል፡፡ የማክሮ ኢኮኖሚ አመልካቾችን በተመለከተ የፊስካል ፖሊሲውና የሞኒተሪ ፖሊሲው መስተጋብር የተጣጣመ አለመሆን ዋናው ቁልፍ ችግር ሲሆን፣ በዚህ ረገድ በተለይ የወለድ ምጣኔ፣ የዋጋ ግሽበት ምጣኔ፣ የቁጠባ ምጣኔ፣ የታክስ ምጣኔ፣ የኢንቨስትመንት ምጣኔ፣ የጉልበትና የገበያ ዋጋ ምጣኔና የጥቁር ገበያ ምጣኔ፣ የተጣጣመና የተመጣጣነ አለመሆን ነው፡፡ በአጠቃላይ የምርት ፍላጎትና አቅርቦት፣ የገንዘብ አቅርቦትና ፍላጎት፣ የውጭ ምንዛሪ አቅርቦትና ፍላጎት የተጣጣመና የተመጣጣነ አለመሆን የማክሮ ኢኮኖሚው ቁልፍ ችግር ነው፡፡ በመሆኑም የአገሪቱን የኢኮኖሚ ምኅዳርና የውጭ ምንዛሪ ቋት ለማስፋት የኢትዮጵያ ዳያስፖራ ባንክ አክሲዮን ማኅበርን ማቋቋም አስፈልጓል፡፡ በሌላ በኩል አንዱ ቁልፍ ችግር የድህነት ጉዳይ ሲሆን፣ በዚህ ረገድ ዝቅተኛ ገቢ ዝቅተኛ ቁጠባ፣ ዝቅተኛ ቁጠባ ዝቅተኛ ኢንቨስትመንት፣ ዝቅተኛ ኢንቨስትመንት ዝቅተኛ ገቢ የሆነውን የድህነት አዙሪት አከርካሪውን ለመስበር መሠረተ ሰፊ የሆኑ አዋጭ የኢኮኖሚ ዘርፎችን ፋይናንስ በማድረግ የውጭ ምንዛሪ ክምችትን ለመጨመር፣ የኢትዮጵያ ዳያስፖራ ባንክ አክሲዮን ማኅበርን ለማቋቋም አስፈልጓል፡፡ ጥናቶች እንደሚያመለክቱት የዓለም ኢኮኖሚ ከግብርና መር ወደ ኢንዱስትሪ መር፣ ከኢንዱስትሪ መር ወደ አገልግሎት ዘርፍ መር፣ አገልግሎት ዘርፍ መር ወደ ቴክኖሎጂ ዘርፍ መር፣ ከቴክኖሎጂ ዘርፍ መር ወደ ዲጂታል ኢኮኖሚ መር በፍጥነት በመሸጋገር ሒደት ላይ ይገኛል፡፡ በመሆኑም በአሁኑ ወቅት አገሪቱ የጀመረችውን ፖለቲካዊ፣ ኢኮኖሚያዊና ማኅበራዊ የለውጥ ጉዞ ወደፊት ማራመድ ያስፈልጋል፡፡ በተለይ የብልፅግና ጉዞን ወደፊት ለማራምድና የኢትዮጵያን የኢኮኖሚ አብዮት በማቀጣጠል ሁሉን አቀፍ የኢኮኖሚ ሽግግር በፍጥነት ለማምጣት የትውልደ ኢትዮጵያውያውን ዳያስፖራዎች የልማት ተሳትፎ በባንኩ ምሥረታ ጉልህ ሚና የሚጫወት መሆኑ ከዓለም አቀፍና አኅጉር አቀፍ ተለዋዋጭ የኢኮኖሚ ሁኔታ አንፃር፣ በተለይም ኢትዮጵያ በአሁኑ ወቅት የዓለም የንግድ ድርጅት አባል ለመሆን በሒደት ላይ የምትገኝ ስለሆነ ሰጥቶ በመቀበል መርህ የማክሮ ኢኮኖሚ የፋይናንስ ዘርፉን ደረጃ በደረጃ ለነፃ ገበያው በሯን ክፍት በማድረግ፣ ተጠቃሚነቷን ሙሉ በሙሉ ለማረጋገጥ ባንኩን ማቋቋም አስፈላጊ ሆኖ በመገኘቱ ነው፡፡ ለባንክ ኢንዱስትሪያችን የቴክኖሎጂ ፍላጎት በ21ኛው ክፍለ ዘመን ዓለም የደረሰችበትን ከፍተኛ የባንክ ኢንዱስትሪ የቴክኖሎጂ ደረጃ በመተግበር የደንበኞችን እርካታ ማሳደግ አስፈላጊ ሆኖ በመገኘቱ ነው፡፡ የባንክ ኢንዱስትሪውን የፈጠራና የሙያ ብቃት ጥራት ፍላጎት፣ የባንክ ኢንዱስትሪው ዓለም አቀፍ ደረጃውን የጠበቀ የሙያ ብቃትና ጥራት የሚፈልግ ከመሆኑ አንፃር ዓለም አቀፍ ደረጃቸውን በጠበቁ ቅን ታማኝና ተጠያቂ አመራሮችና ባለሙያዎች በማደራጀትና በማሰማራት፣ አዲስ ባንክ ማቋቋም አስፈላጊ ሆኖ በመገኘቱ ነው፡፡ ስፔሻላይዜሽንና ዳይቨርሲፊኬሽን (ብዝኃነት) በማስፈለጉ ከከፍተኛና መሠረተ ሰፊ በሆኑ ውስን የኢኮኖሚ ዘርፎች ላይ የተመሠረተ ሁሉን አቀፍ ባንክ ማቋቋም በማስፈለጉ ነው፡፡ ከፍተኛ የውጭ ምንዘሪ ፍላጎት ያላቸውን ግዙፍ የኢኮኖሚ ዘርፎች ፋይናንስ ማድረግ በማስፈለጉ፣ በዚህ ረገድ ግዙፍና መሠረተ ሰፊ የሆኑ ኢንዱስትሪዎችን ማለትም የህዋ ሳይንስ ቴክኖሎጂ፣ የሳይበር ቴክኖሎጂ፣ የአቪዬሽን ኢንዱስትሪ፣ የሕክምና ኢንዱስትሪ፣ የኃይል ኢንዱስትሪ፣ የፊልም ኢንዱስትሪ፣ የግብርና ኢንዱስትሪና የምሥራቅ አፍሪካ የመሠረተ ልማትን ፋይናንስ ለማድረግ ነው፡፡ሪፖርተር፡- የኢትዮጵያ ዳያስፖራ ባንክ ከሌላው መደበኛ ባንክ በምን ይለያል?አቶ ጋሻው፡- የኢትዮጵያ ዳያስፖራ ባንክ ከስያሜው ጀምሮ ዳያስፖራውን የሚመለከት ሲሆን፣ ከ70 በመቶ በላይ ዳያስፖራው ላይ አተኩሮ የሚሠራ ይሆናል፡፡ ባንኩ ለዳያስፖራው የአገሩ የኢኮኖሚ ልማት ዓርማ ወይም ምልክት በመሆን፣ ዳያስፖራው በአገሩ ዕድገትና ልማት ከፍተኛ ተሳትፎ በማድረግ አገሪቱ ከድህነት ቀለበት ለመውጣት የምታደረገውን እልህ አስጨራሽ መራራ ትግል አከርካሪውን ለመስበር በሚደረገው ጉዞ ዘመን ተሸጋሪ አስተዋፅኦ ይኖረዋል፡፡ ጥናቶች ኢንደሚያመለክቱት አገሮች እንደ ራሳቸው የመንግሥት አወቃቀርና የኢኮኖሚ ፖሊሲ ኢኮኖሚያቸውን ጥቃቅን፣ አነስተኛ፣ መካከለኛና ከፍተኛ በማለት ይከፋፍላሉ፡፡ በዚህ ረገድ የኢትዮጵያ ዳያስፖራ ባንክን ለመመሥረት አራት አማራጮች ቀርበዋል፡፡ የመጀመሪያው አማራጭ ከጥቃቅን ጀምሮ ሁሉንም የኢኮኖሚ ዘርፎች ማካተት፣ ሁለተኛው አማራጭ መካከለኛውን የኢኮኖሚ ዘርፍ ማካትት፣ ሦስተኛው አማራጭ ከፍተኛውን የኢኮኖሚ ዘርፍ መሠረት ማድረግና አራተኛው አማራጭ የመካከለኛውንና የከፍተኛውን የኢኮኖሚ ዘርፍ ውህድ በመውሰድ ማደራጀት የሚል ነው፡፡ በዚህ ረገድ በተካሄደው ጠቋሚ ጥናት መሠረት የኢትዮጵያ ዳያስፖራ ባንክ መካከለኛውንና ከፍተኛውን አወቃቀር የሚመለከት ይሆናል፡፡ በኢኮኖሚው ዑደት ውስጥም መካከለኛና ከፍተኛ ገቢ ያላቸውን የኢኮኖሚ ተዋንያን የሚመለከት ይሆናል፡፡ ባንኩን ትርፋማ የሚያደርጉና አዋጭ ሜጋ መሠረተ ሰፊ የኢኮኖሚ ዘርፎች ላይ አተኩሮ የሚሠራ በመሆኑ፣ በኢኮኖሚ ትስስር ሒደት ዝቅተኛውን የኅብረተሰብ ክፍልን ጨምሮ ሁሉንም የኅብረተሰብ ክፍል ተጠቃሚ የሚያደርግ ይሆናል፡፡ የተፈቀደ ካፒታል ስድስት ቢሊዮን ብር ሲሆን፣ የተመዘገበ ካፒታል አራት ቢሊዮን ብር ይሆናል፡፡ ዝቅተኛው የአክሲዮን ሽያጭ መጠን ብር 200 ሺሕ ብር መሆኑ፣ ከአሁን በፊት አክሲዮን ይሸጡ ከነበሩት ባንኮች ሁሉ የተለየ ያደርገዋል፡፡ ‹ከስፔሻላይዜሽን፣ ከዳይቨርስፊኬሽን፣ ከሴግመንቴሽን፣ ከምርምር፣ ከቴክኖሎጂና ከሙያ ብቃት› አንፃር ባንኩ የተለያዩ አሠራሮችን ይዞ ይቀርባል፡፡ ከዚህ አኳያ ከሕግ ማዕቀፍ አንፃርም የኢትዮጵያ ዳያስፖራ ባንክ በአዋጅ ቁጥር 1159/2011 እና አፈጻጸም መመርያ ቁጥር ssb /73/2020 የውጭ ዜግነት ባላቸው ትውልደ ኢትዮጵያውያንና ሙሉ በሙሉ ኢትዮጵያውያን በሆኑ ባለሀብቶች፣ የውጭ ዜግነት ባላቸው ትውልደ ኢትዮጵውያንና ሙሉ በሙሉ ኢትዮጵያውያን ባለሀብቶች የተያዙ የሕግ ሰውነት ባላቸው ኩባንያዎች ይመሠረታል፡፡ሪፖርተር፡- ከዳያስፖራው ሊሰበሰብ ከታሰበው ካፒታል በተጨማሪ ዳያስፖራው በምን መንገድ ሊሳተፍ ይችላል? አቶ ጋሻው፡- ባንኩ ዓለም የደረሰችበትን ከፍተኛ የባንክ ኢንዱስትሪ ቴክኖሎጂ የሚተገብር ከመሆኑ ጋር ተያይዞ፣ ዳያስፖራው የባንክ ቴክኖሎጂ የልቀት ማዕከል እንዲሆን ቅድሚያ ዕድሉ ይሰጠዋል፡፡ እንደሚታወቀው አብዛኞቹ በሥራ ላይ ያሉ ባንኮች ቴክኖሎጂ የሚገዙት ከህንድና ከቻይና ከመሳሰሉት አገሮች በመሆኑ፣ ወደፊት በምሥረታ ሒደት ላይ ላሉ ባንኮችም ጭምር የቴክኖሎጂ ምንጭ በመሆን የውጭ ምንዛሪ ከማስቀረቱም በላይ፣ ኩባንያ በመፍጠር ሰፊ ተሳትፎ እንዲኖረው ይበረታታል፡፡  በሌላ በኩል የባንክ ኢንዱስትሪው ዘርፍ ደረጃውን የጠበቀ የሙያ ጥራትና ብቃት የሚያስፈልገው በመሆኑ፣ ዳያስፖራው ባንኩን በማማከር እንዳስፈላጊነቱ የአገሪቱ ሕግ በሚፈቅደው መሠረት ተቀጣሪ በመሆንና ኩባንያ በመፍጠር የአጭር፣ የመካከለኛና የረዥም ጊዜ ሥልጠና በመስጠት የዘርፉ የልዕቀት ማዕከል እንዲሆን ይበረታታል፡፡ሪፖርተር፡- ሊመሠረት የታሰበው ባንክ የተፈቀደ ወይም የታቀደ ካፒታል ስድስት ቢሊዮን ብር ነው፡፡ ዳያስፖራው ይህን ያህል ገንዘብ ሊያዋጣ እንደሚችል ምን መተማመኛ አለ?አቶ ጋሻው፡- ባካሄድነው ጠቋሚ ጥናት ከሦስት ሚሊዮን በላይ ዳያስፖራዎች በውጭ እንደሚኖሩ ሲታሰብ፣ ከስድስት ቢሊዮን ዶላር በላይ ወደ አገራቸው በዓመት እየላኩ በመሆናቸው፣ ይህ አቅም ባንኩን ለማቋቋም ታሳቢ ተደርጓል፡፡ በዚህ ረገድ በተለይ ባንኩ ቁጥራቸው ከአንድ በመቶ በታች በሆኑ መካከለኛና ከፍተኛ ገቢ ባላቸው ባለሀብቶች ላይ አተኩሮ ይሠራል፡፡ በሌላ በኩል የኢትዮጵያ ኢኮኖሚ ዕድገት በዓለም ባንክና በዓለም የገንዘብ ድርጅት (አይኤምኤፍ) ትንበያ መሠረት፣ እ.ኤ.አ. በ2020 ከስድስት በመቶ በላይ እንደሚሆን ስለተነበየና በምሥራቅና በመካለኛው አፍሪካ የኢትዮጵያ ኢኮኖሚ ግዙፍ እንደሆነ በመረጋገጡ፣ የአገር ውስጥ መካከለኛና ከፍተኛ ገቢ ያላቸው ባለሀብቶች ሰፊ ተሳትፎ እንደሚኖራቸው ባደረግነው ቅድመ ጥናት በመረጋገጡ፣ ከአክሲዮን ሽያጭ አንፃር የተጠቀሰውን ካፒታል ለማሳካት ዝቅተኛ የአክሲዮን ብዛት አሥር ወይም 200 ሺሕ ብር ሲሆን፣ 60 በመቶ በቅድሚያ የሚከፈልና ቀሪው በሁለት ጊዜ ክፍያ የሚፈጸም በመሆኑ፣ በውጭ ምንዛሪም ክፍያው አዋጭ መሆኑ የጥናት ታሳቢዎች ያመለክታሉ፡፡ሪፖርተር፡- ከዚህ ቀደም መንግሥት ባሻው ጊዜ ሕግ ሲያወጣና ሲቀይር በዳያስፖራው ላይ በርካታ ችግሮች ተፈጥረዋል፡፡ ወደፊትስ እንዲህ ያለው ነገር ላለመምጣቱ ምን ዓይነት ዋስትና ይኖራል?አቶ ጋሻው፡- ከለውጡ ቀደም ብሎ በነበረው ሥርዓት ዳያስፖራው አክሲዮን እንዳይገዛ መደረጉ፣ የገዛውንም እንዲሸጥ መገደዱ ምንም ዓይነት የኢኮኖሚ ገፊ ምክንያት የለም፡፡ የዓለም ተሞክሮም ይህንን አያሳይም፡፡ ይሁን እንጂ ከለውጡ በኋላ መንግሥት ጉዳዩን በመገንዘብ ዳያስፖራው ባንክ እንዲያቋቁም፣ ማክሮ ፋይናንስ እንዲያቋቁም፣ የመድን ድርጅት እንዲያቋቁም መፍቀዱ እንደ በጎ ጅምር ሊወሰድ ይችላል፡፡ በእኔ እምነት ከሁሉም በላይ ለዳያስፖራው ትልቁ ዋስትና የአገሩ ጉዳይ በመሆኑ፣ የተፈጠረውን መልካም አጋጣሚ በመጠቀም ከፍተኛ የኢንቨስትመንት ተሳትፎ ማድረግ ይጠበቅበታል፡፡ መንግሥት የጀመረውን የማክሮ ኢኮኖሚ ማሻሻያ በተለይ በባንክ ኢንዱስትሪው ዘርፍ ማሻሻያ አጠናክሮ ኢንደሚቀጥል የሚጠበቅ ሲሆን፣ ዳያስፖራውን ለማገዝ የሚያስችል የዳያስፖራ ኤጀንሲ አቋቁሟል፡፡ በሠለጠነው ዓለም የሚኖረው ዳያስፖራም በማኅበሩ በኩል በመደራጀት የኢኮኖሚ ፍትሐዊነትና ነፃነት እንዲኖር የበኩሉን አስተዋፅኦ ማድረግ ወቅቱ የሚጠይቀው ቁጥር አንድ አጀንዳ ነው፡፡ሪፖርተር፡- ዳያስፖራው ከ70 በመቶ በላይ ባለድርሻ በሚሆንበት በዚህ ባንክ በዶላር አክሲዮን ገዝቶ የትርፍ ድርሻ ክፍያ የሚያገኘው ግን በብር መሆኑ፣ ምን ያህል ተቀባይነት ይኖረዋል?አቶ ጋሻው፡- ከባንኩ ራዕይ፣ ተልዕኮና ዓላማ አንፃር የሚመሠረተው የኢትዮጵያ ዳያስፖራ ባንክ ዳያስፖራውን የአገሩ የኢኮኖሚ ልማት ዓርማና ምልክት እንዲሆን ያደርገዋል፡፡ በዋናነት ዳያስፖራው በአገሩ የኢኮኖሚ ዕድገትና ልማት ላይ ከፍተኛ ድርሻ እንዲኖረው፣ በትልልቅ የኢኮኖሚ ዘርፎች ከኢትዮጵያዊያን ባለሀብቶች ጋር በመቀናጀት እንዲሠራና ቀጥተኛ የኢንቨስትመንት ተሳታፊ እንዲሆን ለማድረግ ያግዘዋል፡፡ ለዚህ ነው ባንኩ መካከለኛና ከፍተኛ ገቢ ባላቸው ባለሀብቶች ላይ ያተኮረው፡፡ ይሁን እንጂ ከኢኮኖሚ ፍትሐዊነትና አሁን ካለው የጥቁር ገበያ ችግር አንፃር ውስንነቶች እንደሚኖሩ፣ ከተለያዩ ክፍለ ዓለማት ከሚኖሩ ኢትዮጵያውያን የተወሰደ ጠቋሚ መረጃ አመልክቷል፡፡ በዚህ ረገድ አዋጅ መውጣቱና ዳያስፖራውን የባንክ ባለቤት ማድረጉ ትልቅ ጅምርና የለውጡ አካል ተደርጎ መወሰድ እንዳለበት እናምናለን፡፡ የኢትዮጵያ መንግሥትም የባንክ ኢንዱስትሪውን ዘርፍ ለማዘመን ዓለም አቀፍ ደረጃውን የጠበቀ የማክሮ ኢኮኖሚ፣ በዋናነት የሞኒተሪ ፖሊሲ ማሻሻያ እንደሚያደርግ ይጠበቃል፡፡ሪፖርተር፡- የባንክ አገልግሎቱ በመካከለኛና በከፍተኛ የኢኮኖሚ አውታሮች ላይ ያተኩራል ሲባል፣ ዳያስፖራው በተጨባጭ የሚያገኘው አገልግሎት ምንድነው?አቶ ጋሻው፡- ከሁሉም በላይ የባንኩ ዓላማ ዳያስፖራውን በራሱ ስም የሚጠራ የባንክ ባለቤት እንዲሆን ማስቻል ሲሆን፣ ዳያስፖራው በሒደት መሠረተ ሰፊና ከፍተኛ በሆኑ የኢንዱስትሪ ዘርፎች በአነስተኛ የወለድ ምጣኔ ኢንቨስት እንዲያደርግ ቅድሚያ ይሰጠዋል፡፡ በዚህ ረገድ የሚሰበሰበውን 70 በመቶ የውጭ ምንዛሪ ባንኩ እንዲጠቀምበት በሕግ የተፈቀደ በመሆኑ፣ ትርፋማ በሆኑ የኢኮኖሚ ዘርፎች እንዲሰማራ ቅድሚያ ይሰጠዋል፡፡ሪፖርተር፡- በባንክ ኢንዱስትሪው ውስጥ በዚህ መንገድ መንቀሳቀስ የልማት ባንክ ባህሪ የሚያላብሰው ስለሚሆን፣ ከዚህ አኳያ የሚሰጣቸውን ብድሮች በምን ያህል ጊዜ ውስጥ ተመላሽ ያደርጋል?አቶ ጋሻው፡- ባንኩ ከብሔራዊ ባንክ በተሰጠው ቅድመ ዕውቅና መሠረት የአክሲዮን ሽያጭ ከማስኬድ ጎን ለጎን፣ የዓለም አቀፍ የባንክ ኢንዱስትሪ አማካሪዎችን በመቅጠር ዝርዝር የአዋጭነት ጥናት በማስጠናት በሚያዘጋጀው የኮርፖሬት ፖሊሲና ስትራቴጂ በኩል የሚመለስ ሲሆን፣ ቀደም ሲል በተካሄደው ጠቋሚ ጥናት ግን ባንኩ እንደ ኢኮኖሚ ዘርፎች የአወቃቀር ባህሪይ፣ እንደ አገሪቱ የኢኮኖሚ ዕድገትና የልማት ደረጃ፣ እንዲሁም ባንኩ እንደሚሰበስበው የካፒታል መጠን የአጭር፣ የመካከለኛና የረዥም ጊዜ ብደር ይሰጣል ተብሎ ይገመታል፡፡ሪፖርተር፡- የባንኩ ደንበኞች ወይም ተበዳሪዎች የትኞቹ የኅብረተሰብ ክፍሎች ናቸው?አቶ ጋሻው፡- ቀደም ብሎ በተጠናው ጠቋሚ ጥናት መሠረት በኢትዮጵያ ኢኮኖሚ አራት አማራጮች ለይተን ለማየት ሞክረናል፡፡ በዚህ ረገድ የመጀመሪያው አማራጭ አነስተኛና ጥቃቅን ዘርፉ የሚገኝበት ዘርፍ ነው፡፡ ሁለተኛው አማራጭ መካለከኛው ሲሆን፣ ሦስተኛው ከፍተኛውና ትልልቅ የኢኮኖሚ አውታሮች የሚሳተፉበት ነው፡፡ አራተኛው አማራጭ ግን የመካከለኛውና የከፍተኛው ውህድ ነው፡፡ ይህንን ውህድ በመውሰድ መንቀሳቀስ ለባንኩ የተለየ የእንቅስቃሴ ዘርፍ ሆኖ በመመረጡ፣ ይኼኛው አማራጭ የተሻለ እንደሚሆን በጥናቱ ተመልክቷል፡፡ በመሆኑም ከኢኮኖሚው አወቃቀርና ክፍፍል፣ እንዲሁም ከተነሳንበት የስፔሻላይዜሽን መርህ አንፃር ባንኩ በአብዛኛው መካከለኛውንና ከፍተኛውን ባለሀብት ይመለከታል፡፡ ይሁን እንጂ በአማራጭ ሞዴሉ መሠረት በገበያ ፍላጎትና አቅርቦት ለሁሉም የኅብረተሰብ ክፍሎች የሚሠራ ባንክ ይሆናል፡፡ሪፖርተር፡- በሕዝብ መዋጮ አክሲዮን ያሰባሰበ ባንክ አገልግሎቱ በመካከለኛና በትልልቅ ኩባንያዎችና ባለሀብቶች ላይ ብቻ ያተኩራል ማለት ይችላል?አቶ ጋሻው፡- በመርህ ደረጃ ባንኩ በአገር አቀፍ ደረጃ የኢኮኖሚ ነፃነትና እኩል ተጠቃሚነት፣ በዋናነት የግሉ ዘርፍ በኢኮኖሚው ውስጥ የሚኖረው ድርሻና ተሳትፎ ከፍተኛ እንዲሆን፣ የመወዳደሪያ ሜዳውም እኩል እኩል መሆን እንዳለበት ያምናል፡፡ በመሆኑም ባንኩ ከተነሳበት ራዕይ፣ ተልዕኮና ዓላማ አንፃር አገልግሎቱን ለነፃ ገበያ ክፍት በማድረግ በገበያ ተዋንያን የሚሰጠው አገልግሎትም ባስቀመጠው ሞዴል በአቅርቦትና በፍላጎት ላይ ይሠራል፡፡ ነገር ግን ከስፔሻላይዜሽን አኳያ በተመረጡ ዘርፎች የሚሠራ ሲሆን፣ በሩ ለሁሉም ኢትዮጵያዊያን ክፍት ነው፡፡ ከኢኮኖሚ ትስስር አንፃር መሠረተ ሰፊ በሆኑ አዋጭ የኢኮኖሚ ዘርፎች በማተኮር የሥራ ዕድል በመፍጠርና የታክስ ገቢ በማመንጨት፣ በኢኮኖሚ የትስስር ሒደት ዝቅተኛው የኅብረተሰብ ክፍል ተጠቃሚ እንዲሆን ጥረት ይደረጋል፡፡ሪፖርተር፡- ባንኩ በምን ያህል ጊዜ ውስጥ ሊመሠረት ይችላል?አቶ ጋሻው፡- በታቀደው የካፒታል መጠን ወይም ሊመዘገብ በታቀደው የአክሲዮን ዋጋ ሽያጭ ፍጥነት ሒደት የሚወሰን ቢሆንም፣ በፕሮጀክት ዕቅዱ ሁለት ዓመት እንደሚሆን ተመልክቷል፡፡ በፕሮጀክቱ ፍኖተ ካርታ መሠረት የታቀደውን ግብ ከማሳካት አንፃር  በዓለም አቀፍ፣ በአኅጉር አቀፍና በአገር አቀፍ ደረጃ በሚደረጉ የፕሮሞሽንና የማርኬቲንግ ሥራዎች አፈጻጸም የሚወሰን ይሆናል፡፡ የኩባንያው የካፒታል መጠን ስድስት ቢሊዮን ብር ነው፡፡ ከዚህ በላይ የተጠቀሰው ካፒታል እያንዳንዳቸው 20 ሺሕ ብር ዋጋ ባላቸው 300 ሺሕ ተራና የተመዘገቡ አክሲዮኖች የተከፋፈለ ነው፡፡ ዝቅተኛ የአክስዮን ብዛት አሥር ወይም 200,000 ብር ይሆናል፡፡ ማንኛውም ባለአክሲዮን ቢያንስ የካፒታሉን 60 በመቶ በቅድሚያ መክፈል፣ እንዲሁም ለሥራ ማስኬጃ የአገልግሎት ክፍያ አምስት በመቶ መክፈል ይጠበቅበታል፡፡ ኩባንያው በሰነዶች ምዝገባና ማረጋገጫ ኤጀንሲ በተመዘገበ በ24 ወራት ውስጥ በሁለት ጊዜ ክፍያ ይጠናቀቃል፡፡ አክሲዮን የሚሸጥላቸው የውጭ ዜግነት ያላቸው ትውልደ ኢትዮጵያዊያንና ሙሉ በሙሉ ኢትዮጵያዊያን የሆኑ ባለሀብቶች በጋራ፣ ትውልድ ኢትዮጵያዊ የውጭ አገር ዜግነት ያለቸው ግለሰቦች ወይም የውጭ ዜግነት ያላቸው ትውልደ ኢትዮጵያዊያንና ሙሉ በሙሉ ኢትዮጵያዊያን ባለቤትነት ለተቋቋሙ ድርጅቶች ይሆናል፡፡ በአጠቃላይ እያንዳንዳቸው 20,000 ብር የሚያወጡ 300,000 አክሲዮኖች፣ በጠቅላላው ስድስት ቢሊዮን ብር የሚያወጡ አክሲዮኖች ለሽያጭ ቀርበዋል፡፡ ሆኖም ኩባንያው በአጭር፣ በመካከለኛና በረዥም ጊዜ የባንክ አገልግሎት ሥራዎች ላይ እንደሚሰማራ በመታቀዱ፣ በብሔራዊ ባንክ መመርያ መሠረት ጠንካራ ጅማሮ እንዲኖረው ሲባል የተከፈለ ካፒታሉ አራት ቢሊዮን ብር ይሆናል፡፡  ",,Amharic,ቆይታ,
https://www.ethiopianreporter.com/index.php/article/18215,ታላቁን የዓድዋ ድል ስንዘክር ለኢትዮጵያ ትንሳዔ ተምሳሌት እናድርገው!,,http://www.ethiopianreporter.com/sites/default/files/2020-02/amharic-I_86.jpg,በጋዜጣዉ ሪፓርተር,ኢትዮጵያ በዓለም የተመሰከረላት ታሪካዊ አገር ስለመሆኗ ከዋነኛ ቅርሶቿና ከታላላቅ ታሪካዊ ክንውኖቿ መካከል አንዱ፣ የዛሬ 124 ዓመት በዘመኑ በአውሮፓ ኃያል ከነበሩት ኮሎኒያሊስቶች ተርታ ከሚታወቀውና እስከ አፍንጫው ድረስ ዘመናዊ የጦር መሣሪያ ከታጠቀው የዘመኑ የጣሊያን ዘመናዊ ወራሪ ጦር ጋር ተዋግታ፣ ዓለምን ጉድ ያሰኘውን የዓድዋ አንፀባራቂ ድል መጎናፀፏ ነው፡፡ የካቲት 23 ቀን 1888 ዓ.ም. የአገር ሉዓላዊነትን በመድፈር ቅኝ ለመግዛት ቆርጦ ከተነሳ ኃይል ለመከላከል በተደረገ በዚያ ታሪካዊ ጦርነት የተገኘው ታላቅ ድል ለፓን አፍሪካኒዝም እንቅስቃሴ መፈጠር ምክንያት ከመሆኑም በላይ፣ የመላው ዓለም ጥቁር ሕዝቦችን አንገት በኩራት ቀና ያደረገ ነበር፡፡ ይህ ታላቅና አንፀባራቂ የዓድዋ ድል የተገኘው ደግሞ፣ እናት አገራቸውን ከራሳቸው በላይ እጅግ በጣም ያፈቅሩ በነበሩ ጀግኖች ኢትዮጵያዊያን ነው፡፡ በዓድዋ ተራሮች ላይ በጀግንነት እየፎከሩ ከፊት ረድፍ ሆነው ወራሪውን ኃይል በታላቅ ተጋድሎ ያንበረከኩትን እነዚያ ኩሩ ኢትዮጵያዊያን፣ ታሪክና ትውልድ ለዘለዓለም ይዘክሩዋቸዋል፡፡ ያንን የመሰለ አኩሪና አንፀባራቂ ታላቅ ድል የተቀዳጁትም፣ አገራቸውን ከምንም ነገር በላይ በምክንያታዊነት ያፈቅሩ ስለነበር ነው፡፡ ይህ በምክንያታዊነት ላይ የተመሠረተ የአገር ፍቅር እናት አገራቸውን ከዘመኑ ኃይለኛ ወራሪ ኮሎኒያሊስት ኃይል ከመታደጉም በተጨማሪ፣ ኢትዮጵያ በዓለም አቀፍ ደረጃ ስሟ በወርቅ ቀለም እንዲመዘገብ አድርጓል፡፡ ታላቁ የዓድዋ ድል 124ኛ ዓመት መታሰቢያ በሚዘከርበት በዚህ ታሪካዊ ወቅት ላይ፣ ምክንያታዊ ሆኖ አገርን በታላቅ ክብር ማገልገል የእያንዳንዱ ኢትዮጵያዊ ኃላፊነት እንደሆነ ማሰብ ተገቢ ነው፡፡ ታላቁን የዓድዋ አንፀባራቂ ድል ለኢትዮጵያ ትንሳዔ ተምሳሌት ማድረግ ያስፈልጋል፡፡ኢትዮጵያ አሁን በወሳኝ ታሪካዊ የሽግግር ወቅት ላይ ትገኛለች፡፡ ይኼንን ታላቅና ታሪካዊ ወቅት በብልኃትና በኃላፊነት መንገድ በመምራት አንፀባራቂ ውጤት ለማስመዝገብ፣ ከስሜታዊነት ይልቅ ምክንያታዊነት ያስፈልጋል፡፡ ይህ ታሪካዊ የሽግግር ወቅት በመላ ኢትዮጵያዊያን ሁለገብ ተሳትፎ ወደፊት መራመድ አለበት፡፡ ለዚህ ሽግግር የተቃና ዕርምጃ ደግሞ የብሔር፣ የቋንቋ፣ የእምነት፣ የፖለቲካ አቋምና የመሳሰሉት ልዩነቶች ጠበው ለብሔራዊ ጉዳዮች የጋራ ራዕይ ሊኖር የግድ ይላል፡፡ በስግብግብነትና ከመጠን ባለፈ ራስ ወዳድነት ይህንን መልካም አጋጣሚ ማበላሸትና ማጨናገፍ አይገባም፡፡ ለነፃነት፣ ለእኩልነትና ለፍትሕ የሚደረግ ሽግግር ለኢትዮጵያ ራዕይ በሌላቸው እንዳይጨናገፍ በአንድነት መቆም ተገቢ ነው፡፡ ይህ የሽግግር ወቅት በተለያዩ ምክንያቶች ችግር ሲገጥመው ወይም ተስፋ የሚያስቆርጥ ነገር ሲያጋጥም፣ እንደ ጲላጦስ እጅን እየተጣጠቡ ጣትን ወደ ሌሎች ከመቀሰር ችግርን የጋራ አድርጎ መፍትሔ መፈለግ የዜግነት ግዴታን መወጣት ነው፡፡ ሽግግሩ በስኬት ተጠናቆ በነፃነትና በእኩልነት መኖር የሚቻለው እንደ አየር ፀባይ በሚለዋወጥ ወላዋይ አቋም ሳይሆን፣ መንግሥት ሲሳሳት በመውቀስና የማስተካከያ ሐሳብ በማቅረብ ጭምር ነው፡፡ ሁሉንም ነገር ጽንፍ እያስያዙ ለጭቅጭቅና ለግጭት የሚዳርጉ ችግሮችን ከመኮልኮል ወይም እንደ ነገረኛ ሰው ስህተት ብቻ ከማነፍነፍ ይልቅ፣ የመፍትሔ አካል ሆኖ ለውጤታማነት መታገል ያስከብራል፡፡ ኢትዮጵያ አሁን የምትፈልገው እንደ ዓድዋ ጀግኖች ከፊት ረድፍ ተሠልፈው የሚታገሉላትን እንጂ፣ ወሬ ላይ ተጥደው የአሉባልታ መርዝ እየረጩ የሚያመሳቅሏትን አይደለም፡፡ ድህነት፣ ሥራ አጥነት፣ ተረጂነት፣ ኋላቀርነት፣ ማይምነትና የመሳሰሉት የዘመናት ልክፍቶች አሁንም የአገር መጠሪያና መዋረጃ ሆነው ሳለ፣ ነጋ ጠባ የማይረቡ አጀንዳዎች እየፈለጉ መነታረክና ሕዝብን ማጋጨት ከኪሳራ በስተቀር ፋይዳ የላቸውም፡፡ ኢትዮጵያ የዴሞክራሲና የፍትሐዊነት አገር መሆን የምትችለው፣ መጀመርያ ለዘመናት ከተዘፈቀችበት የውርደት አረንቋ ውስጥ ስትወጣ ነው፡፡ ከ110 ሚሊዮን በላይ ሕዝብ እንዳላት የምትገመት ትልቅ አገር ውስጥ፣ ኢኮኖሚው በፍጥነት አገግሞ በሚሊዮኖች ለሚቆጠሩ ወጣቶች ሥራ መፍጠር ካልተቻለ ቀውስ ይፈጠራል፡፡ ሰላምና መረጋጋት በአስቸኳይ ሰፍኖ ኢኮኖሚው ካለበት አሳሳቢ ሁኔታ ውስጥ መውጣት አለበት፡፡ ሥራ አጥ በበዛበት አገር ውስጥ ሥርዓተ አልበኝነት እንጂ፣ የሕግ የበላይነት ሊሰፍን አይችልም፡፡ በተለይ አገርን ቀውስ ውስጥ የሚከቱ አጀንዳዎችን እየፈበረኩ ሕዝብ የሚያምሱ የግጭት ነጋዴዎች ሰለባ መሆን አይገባም፡፡ ኢትዮጵያ ከፊቷ በርካታ ጉዳዮች የሚጠብቋት አገር መሆኗ እየታወቀ፣ በየሥርቻው በሚፈበረኩ ግጭቶች ስትታመስ የሚጎዳው በስሙ የሚነገድበት ሕዝብ ነው፡፡ ለአገሩ ፍቅርና ቅንነት ያለው እያንዳንዱ ኢትዮጵያዊ ማሰብ ያለበት፣ ከኢትዮጵያ ህልውና በላይ ምንም የሚበልጥ ነገር አለመኖሩን ነው፡፡ ይህ ፍቅር ለአገር መስዋዕት መሆን ድረስ መሆኑን ደግሞ የዓድዋ ጀግኖች በሕይወታቸው፣ በደምና በአጥንታቸው አስተምረው በክብር አልፈዋል፡፡ኢትዮጵያ የሕግ የበላይነት የሰፈነበት ዴሞክራሲያዊ ሥርዓት እንድትገነባ የሚመኝ እያንዳንዱ ኢትዮጵያዊ፣ የግልና የቡድን ጥቅም ከአገር በላይ እንዳይሆን መታገል አለበት፡፡ በዚህ ዘመን አገር እያመሱ ያሉ ግለሰቦችና ቡድኖች ዋና ችግራቸው ከአገር በላይ እንሁን ማለታቸው ነው፡፡ የአገር ክብርና ታሪክ ምንም የማይመስላቸው፣ ሌላው ቀርቶ የዓለም ጥቁሮች መመኪያ የሆነውን ታላቁን የዓድዋ ድል ጭምር ያንቋሽሻሉ፡፡ ለአገር ክብርና ታሪክ ደንታ ቢስ የሆኑ ግለሰቦችና ስብስቦች፣ የአገርን ራዕይ ከማጨናገፍ ወደኋላ አይሉም፡፡ ኢትዮጵያ ለዘመናት መጫወቻ ካደረጋት አምባገነንነት ወደ ዴሞክራሲ ለመሸጋገር ያስችላታል የተባለውን ምርጫ ለማካሄድ ስትዘጋጅ፣ በየቦታው ግጭት በማስነሳት የንፁኃን ሕይወት መቅጠፍ፣ የአገር አንጡራ ሀብት ማውደም፣ ዜጎችን ከቀዬአቸው ማፈናቀልና በአጠቃላይ አገርን ተስፋ ቢስ ማድረግ መወገዝ አለበት፡፡ ለአገር ደንታ የሌላቸው ስግብግቦችና የአቋራጭ ሥልጣን ፈላጊዎች፣ ሕዝቡን እርስ በርስ እያጋጩ አገር እንዲያተራምሱ መፍቀድ አይገባም፡፡ እነዚህን ኃይሎች በሕግ አደብ አስገዝቶ አገርን ወደ ታላቅነት መመለስ ታሪካዊ ግዴታ ነው፡፡ ለዚህ ደግሞ የኢትዮጵያ ሕዝብ ከዳር እስከ ዳር በአንድነት መቆም ይኖርበታል፡፡ የዓድዋ ጀግኖች በመስዋዕትነታቸው ያስተማሩት ይኼንን ታላቅ ኃላፊነት ጭምር ነው፡፡የወቅቱን የኢትዮጵያ ሁኔታ በአንክሮ የሚከታተሉ አገር ወዳድ ኢትዮጵያዊያንም ሆኑ የውጭ ሰዎች፣ ኢትዮጵያ በአፍሪካ ተስፋ ከሚጣልባቸው አገሮች አንዷ መሆኗን ቢያምኑም ሥጋት ግን አላቸው፡፡ ኢትዮጵያ ልጆቿ ተባብረው ጠንክረው ከሠሩ ትንሳዔዋ ቅርብ መሆኑን የሚናገሩትን ያህል፣ ወጥረው የያዙዋት ችግሮች ደግሞ ለህልውናዋ ጭምር አሥጊ መሆናቸውን ያሳስባሉ፡፡ እንደ ምሳሌ ከሚነሱ መሠረታዊ ጉዳዮች መካከል በአገሪቱ የተለያዩ ሥፍራዎች የሚከሰቱ ግጭቶችን ማስቆም አለመቻል፣ ምርጫ 2012 እየተቃረበ መሆኑና የተዳከመው ኢኮኖሚ ዋነኞቹ ናቸው፡፡ ግጭትን በተባበረ ጥረት ማስቆም ከተቻለ ሌላው ዕዳው ገብስ ነበር፡፡ ኃላፊነት የማይሰማቸው ፖለቲከኞችም ሆኑ በዙሪያቸው የተኮለኮሉ ሥርዓተ አልበኞች በየቦታው ግጭት እየቀሰቀሱ አገር ከሚያምሱ ለአገር ውለታ ይዋሉ፡፡ እነሱ ሲሰክኑ በመተባበር ምርጫውን ነፃ፣ ፍትሐዊ፣ ዴሞክራሲያዊና ዓለም አቀፍ ደረጃውን የጠበቀ በማድረግ ታሪክ መሥራት ይቻላል፡፡ የተዳከመው ኢኮኖሚ ተነቃቅቶ ለሚሊዮኖች ሥራ በመፍጠር ተዓምር መሥራት አያቅትም፡፡ በሠለጠነ ንግግር፣ ውይይትና ድርድር የፖለቲካ ምኅዳሩ ክፍት ሲሆን፣ የሐሳብ የበላይነት ያላቸው የፖለቲካ ድርጅቶች የሕዝብ ቀልብ መሳብ ይችላሉ፡፡ ይኼንን ለማድረግ ግን የአገር ፍቅርን በስሜት ብቻ ሳይሆን በተግባር ማሳየት ይገባል፡፡ በተለይ ኢትዮጵያ በታላቁ የህዳሴ ግድብ በምታደርገው ድርድር ጥቅሟ ተላልፎ እንዳይሰጥና በሌሎች ኃይሎች ተፅዕኖ እንዳትንበረከክ፣ ከምንጊዜውም በላይ ኢትዮጵያዊያን አንድነታቸውን ማሳየት ታሪክ የጣለባቸው ግዴታቸው ነው፡፡ ይህንን የታሪክ ምዕራፍ በድል ለመሻገር የሚቻለው እንደ ዓድዋ ጀግኖች ጠንካራ አንድነት በመፍጠር ብቻ ነው፡፡ የዓድዋ ጀግኖችን ታሪክ መድገም የሚቻለውም በዚህ መንገድ ብቻ ነው፡፡ ኢትዮጵያ የምትፈልገውም እንደ ዓድዋ ጀግኖች ከፊት ረድፍ የሚሠለፉላትን የዘመኑን ጀግኖች ብቻ ነው፡፡ ታላቁን የዓድዋ ድል ስንዘክር ለኢትዮጵያ ትንሳዔ ተምሳሌት እናድርገው የሚባለው ለዚህ ነው!,"ሕዝብ,ጦርነት,ግጭት,ዴሞክራሲ,ምርጫ,ህዳሴ ግድብ      ",Amharic,ርዕሰ አንቀጽ,
https://www.ethiopianreporter.com/article/18120,የኢትዮጵያን ጥቅም ማስከበር የሚቻለው በአንድነት መቆም ሲቻል  ነው!,,http://www.ethiopianreporter.com/sites/default/files/2020-02/amharic-1.jpg,በጋዜጣዉ ሪፓርተር,ኢትዮጵያ ጥቅሟን ለማስከበር የምታደርገው ጥረት በበርካታ ፈተናዎች የተከበበ ለመሆኑ፣ የኢትዮጵያ ወቅታዊ ተጨባጭ ሁኔታዎችን የሚከታተሉ ዜጎች በሚገባ ይረዳሉ፡፡ ሌላው ቀርቶ በታላቁ የኢትዮጵያ ህዳሴ ግድብ በተለይ ከግብፅ ጋር የሚደረገው ድርድር፣ ምን ያህል ከባድና ፈታኝ እንደሆነ በግልጽ ይታወቃል፡፡ በዚህ ወሳኝ ወቅት የኢትዮጵያን ሕዝብ ከዳር እስከ ዳር በአንድነት ማቆም ካልተቻለ፣ ፈተናው የበለጠ እየከበደ ይሄዳል፡፡ ፈተናውን ማቅለል ካልተቻለ ደግሞ የኢትዮጵያን ጥቅም አሳልፎ መስጠት ውስጥ ይገባል፡፡ ኢትዮጵያ አሁን ያለችበት አሳሳቢ ሁኔታ ብርቱ ምክክር ያሻዋል፡፡ የፖለቲካ ልሂቃን በሚፈጥሩት ሽኩቻ ምክንያት ታይቶ የማይታወቅ ከፍተኛ መከፋፈል እየተፈጠረ ነው፡፡ ኢትዮጵያ በታሪኳ ዓይታው የማታውቀው ክፍፍል ሲፈጠርና ልዩነቱ ከመጠን በላይ ሲለጠጥ፣ እንኳንስ ጥቅሟን ማስከበር ቀርቶ ህልውናዋም በጣም ያጠራጥራል፡፡ ለአገራቸው ባላቸው ከፍተኛ ፍቅር ምክንያት ጥቅሟን ለማስከበር ሌት ተቀን የሚለፉ እንዳሉ ሁሉ፣ የባዕዳን ተላላኪ ሆነው ሕዝቡን በተገኘው አጋጣሚ የሚያጋጩና ጠላትነትን የሚያበራክቱም አሉ፡፡ አንገቷን አሸዋ ውስጥ እንደምትቀብር ሰጎን በደንታ ቢስነት ራሳቸውን የሚሰውሩም እንዲሁ፡፡ አሁን የሚያዋጣው ግን ልዩነትን ወደ ጎን በማድረግ ለኢትዮጵያ ጥቅም አብሮ መሥራት ነው፡፡ ኢትዮጵያን ከድህነት ውስጥ ለማውጣት ልጆቿ ጠንካራ ሠራተኞች መሆን አለባቸው፡፡ ይህ ጥንካሬ ሊኖር የሚችለው ግን ከግላዊና ከቡድናዊ ፍላጎቶች በመላቀቅ፣ ለኢትዮጵያ በአንድነት መቆም ሲቻል ብቻ ነው፡፡ኢትዮጵያ በፖለቲካ፣ በኢኮኖሚ፣ በዲፕሎማሲና በወታደራዊ መስኮች የተጠናከረች አገር መሆን አለባት፡፡ ለዚህ ደግሞ በተለያዩ የሙያ ዘርፎች የበቁ ኢትዮጵያዊያን ያስፈልጓታል፡፡ ድንበር ተሻጋሪ ወንዞችን በፍትሐዊ መንገድ ለመጠቀም፣ ጥቅም ላይ ያልዋሉ ሰፋፊ የእርሻ መሬቶቿን ለማልማት፣ የከበሩ ማዕድናቷን ለማውጣት፣ ወዘተ ሰላም ያስፈልጋታል፡፡ ይህ ሰላም ግን ዕውን የሚሆነው ኢትዮጵያውያን በተባበረ ድምፅ በአንድነት መቆማቸውን ሲያረጋግጡ ነው፡፡ በህዳሴ ግድቡ ግንባታ ምክንያት የኢትዮጵያ ተደራዳሪዎች እንደ እሳት የሚለመጥጥ ኃላፊነት ወስደው እየተፈተኑ ባሉበት በዚህ ጊዜ፣ ሌሎች ኢትዮጵያዊያን ወገኖቻቸው ጠቃሚ ምክረ ሐሳቦችን በማቅረብ ከፍተኛ ድጋፍ ሊያደርጉላቸው ይገባል፡፡ እነዚህ ወገኖች በከፍተኛ ጫና ውስጥ ሆነው እየተደራደሩ ያሉት የአገር ጥቅም ያስከብራሉ ተብሎ ስለሆነ፣ በተቻለ መጠን ከነቀፌታና ከአጉል ትችት በመታቀብ ኃላፊነትን መወጣት የእያንዳንዱ ዜጋ ግዴታ መሆን አለበት፡፡ በሌላ በኩል በባዕዳን መደለያ የአገር ጥቅምን አሳልፈው የሚሰጡትን በተጨባጭ መረጃ በማጋለጥ፣ የዜግነት ግዴታን መወጣት የግድ ይሆናል፡፡ ኢትዮጵያ ልጆቿ እየተከፋፈሉ በረባ ባልረባው እርስ በርስ ሲላተሙ፣ የሚጠቀመው ማን እንደሆነ ለማንም የተሰወረ አይደለም፡፡ ይህ ወቅት እጅግ በጣም ከፍተኛ የሆነ ትዕግሥት፣ ብልኃትና አስተዋይነት ይፈልጋል፡፡ የኢትዮጵያ ጥቅም የሚከበረውም በዚህ መንገድ ነው፡፡መንግሥት የኢትዮጵያን ጥቅም የማስከበር ትልቅ ኃላፊነት አለበት፡፡ ከኃላፊነቶቹ መካከል አንደኛው የአገሪቱን ሉዓላዊነት በማስከበር ጥቅሟንና ደኅንነቷን ማረጋገጥ ነው፡፡ ይህንን ተልዕኮ ተግባራዊ ለማድረግ ደግሞ መዋቅሮቹን ከላይ እስከ ታች ማጥራት አለበት፡፡ በኢትዮጵያ ጥቅም ላይ የሚያሴሩ ካሉም ተገቢውን ሕጋዊ ዕርምጃ መውሰድ ይኖርበታል፡፡ በህዳሴ ግድቡ ድርድርም ሆነ በሌሎች ብሔራዊ ጥቅሞች ላይ፣ ከኢትዮጵያ ሕዝብ ፍላጎት በተቃራኒ የሆኑ ድርጊቶችን ማስወገድ ግዴታው ነው፡፡ የኢትዮጵያንና የሕዝቧን ሰላምና አንድነት የሚያቃውሱ ኃይሎችንም በሕግ ልክ ማስገባት አለበት፡፡ የአገሪቱን የአየርና የየብስ መግቢያና መውጫዎች በመቆጣጠር፣ ሉዓላዊነቷን የሚጋፉ ድርጊቶች እንዳይፈጸሙ አስቀድሞ ማምከን ይኖርበታል፡፡ ለኢትዮጵያ ብሔራዊ ደኅንነትና ጥቅም አሥጊ ሊሆኑ የሚችሉ ግለሰቦችንም ሆነ ቡድኖች በመለየት፣ ሕግና ሥርዓት የማስከበር ኃላፊነቱን መወጣት መቼም ቢሆን የማይዘነጋ ተግባሩ ነው፡፡ በህዳሴ ግድቡ ላይ የሚደረገው ድርድር ለሕዝብ ግልጽ እንዲሆን፣ ማብራሪያ የሚፈልጉ ጥያቄዎች ሲነሱ መልስ እንዲያገኙ፣ ጠቃሚ የሆኑ የባለሙያዎች ድምፆችና ምክረ ሐሳቦች እንዲሰሙ፣ ለሕዝብ መድረስ ያለባቸው መረጃዎች በተገቢው ፍጥነት እንዲለቀቁና ሙሉ ግንዛቤ እንዲፈጠር መትጋት የመንግሥት ኃላፊነትና ግዴታ ነው፡፡ የመንግሥት አቋምም በግልጽ መታወቅ አለበት፡፡ ይህንን ማድረግ ሲቻል ኢትዮጵያዊያንን በአንድ ዓላማ ዙሪያ ማሰባሰብ ይቻላል፡፡የፖለቲካ ፓርቲዎች፣ የሲቪክ ተቋማት፣ የትምህርት ተቋማት፣ የሙያና የጥቅም ማኅበራት፣ ቤተ እምነቶችና የተለያዩ የኅብረተሰብ ክፍሎች አደረጃጀቶች ከምንም ነገር በፊት የአገርን ጥቅም የሚያስቀድም ተግባር ላይ ማተኮር ይጠበቅባቸዋል፡፡ ሕዝቡን በብሔር፣ በሃይማኖትና በመሳሰሉት የሚከፋፍሉ ኃይሎች እየተበራከቱ የአገርን ህልውና እየተፈታተኑ ስለሆነ፣ ከላይ የተገለጹት አካላት በሙሉ በዚህ ወሳኝ ወቅት መተባበር አለባቸው፡፡ ኢትዮጵያ ከፊቷ በርካታ ችግሮች ተደቅነው ሰላሟ እየታወከ መዝናናት አይቻልም፡፡ ከመቼውም ጊዜ በላይ የውጭ ኃይሎች ጫና አድማሱን እያሰፋ ሲመጣ፣ ኢትዮጵያውያን ልዩነቶቻቸውን አቻችለው በኅብረት ከመቆም ውጪ አማራጭ የላቸውም፡፡ ኢትዮጵያን የመስዋዕት ጠቦት በማድረግ ጥቅማቸውን ለማስከበር ከሚፈልጉ ኃይሎች ጋር በተፋጠጠችበት በዚህ ወሳኝ ጊዜ፣ ኢትዮጵያዊያን ፋይዳ ቢስ የሆኑ ልዩነቶች ላይ ከተጠመዱ ጠባሳው ለልጅ ልጆች ይተላለፋል፡፡ ከዚህ ቀደም በተለያዩ ዘመናት የመከኑ መልካም አጋጣሚዎች ቁጭት ፈጥረው፣ በዚህ ዘመን እርማት ተደርጎባቸው አንድ ላይ መቆም ካልተቻለ የመጪውን ጊዜ ፈተና መቋቋም አይቻልም፡፡ በስህተት መንገድ ላይ ደጋግሞ መመላለስ ያተረፈው ቢኖር ጥላቻ፣ ቂም በቀልና እርስ በርስ መጠፋፋት ነው፡፡ ኢትዮጵያም ለዘመናት ድህነት ውስጥ ተዘፍዝፋ የኋላቀርነትና የተመፅዋችነት ምሳሌ የሆነችው በዚህ ምክንያት ነው፡፡ የሚያዋጣው በአንድነት ፀንቶ መከበር ነው፡፡ ከዚህ ውጪ ውርደቱ ይቀጥላል፡፡የያዝነው ዓመት ምርጫ ይካሄድበታል ተብሎ ቀጠሮ ተይዟል፡፡ ምርጫ እንኳንስ ሰላምና መረጋጋት ጠፍቶ ሰላም በሰፈነበትም ሒደቱ በጣም አስቸጋሪ ነው፡፡ ለአገር እናስባለን የሚሉ ወገኖች ኢትዮጵያ ከእነ ግብፅ ጋር የጀመረችውን ድርድር በውጤታማነት አጠናቅቃ፣ ለዴሞክራሲያዊ ሥርዓት ግንባታ መሠረት የሚጥለውን ምርጫ በሰላማዊ፣ በፍትሐዊና ሁሉንም በሚያግባባ መንገድ እንድታከናውን ይተባበሩ፡፡ ሰላማዊ የፖለቲካ ፉክክር የሚኖረው ምርጫው ሒደቱ የሰመረ ሲሆንና ሁሉም ወገኖች ኃላፊነታቸውን ሲወጡ ብቻ ነው፡፡ ከሒደቱ ማማር በፊት ውጤት ላይ እየተተኮረ ሴራ መጎንጎን ከተጀመረ ታጥቦ ጭቃ መሆን ይከተላል፡፡ ኢትዮጵያ በታሪኳ ለመጀመርያ ጊዜ ዓለም አቀፍ መሥፈርቶችን ያሟላ ምርጫ እንድታካሂድ ከተፈለገ፣ ለልዩነቶች ዕውቅና በመሰጣጠት በእኩልነት ለመፎካከር የሚያስችል የፖለቲካ ምኅዳር በጋራ ማዘጋጀት የግድ ይሆናል፡፡ እልህ፣ ግትርነት፣ ሕገወጥነትና ጉልበተኝነት ከዴሞክራሲ ጋር ፀብ እንጂ ዝምድና የላቸውም፡፡ ተፎካካሪዎች በሕዝብ ድምፅ ለመዳኘት የፖለቲካ የጨዋታ ሕግ በሚፈቅደው መሠረት የቤት ሥራቸውን ጨርሰው ብቻ ነው መገኘት ያለባቸው፡፡ በሴራና በመሰሪነት የሚገኘው አምባገነንነት ነው፡፡ የኢትዮጵያ ሕዝብ ደግሞ አምባገነንነት ሰልችቶታል፡፡ ኢትዮጵያም ድህነት ውስጥ የተዘፈቀችው የአምባገነንነት መጫወቻ ስለሆነች ነው፡፡ የኢትዮጵያ ሕዝብ በስሙ የሚነግዱና የሚቆምሩ አይፈልግም፡፡ ይህ ለአገሩ ከፍተኛ ክብርና ፍቅር ያለው ሕዝብ ጥቅሟ ተከብሮ እንዲያልፍላት ይፈልጋል፡፡ መፍትሔው የኢትዮጵያ ጥቅም እንዲከበር በአንድነት መቆም ብቻ ነው፡፡ ልዩነትን ይዞ ለኢትዮጵያ ጥቅም አንድ ላይ መቆም ይቻላል!,"ህዳሴ ግድብ,ግብፅ,ግጭት,የሕግ የበላይነት,ምርጫ,ዴሞክራሲ    ",Amharic,ርዕሰ አንቀጽ,
https://www.ethiopianreporter.com/article/18156,ፖለቲካው በጥጋብ ሳይሆን በብልኃት ይመራ!,,http://www.ethiopianreporter.com/sites/default/files/2020-02/amharic-I_62.jpg,በጋዜጣዉ ሪፓርተር,በኢትዮጵያ ዘርፈ ብዙ ጉዳዮች ላይ አስተያየት የሚሰጡና የሚጽፉ የአገር ውስጥና የውጭ ታዋቂ የፖለቲካ፣ የኢኮኖሚ፣ የዲፕሎማሲና የጂኦ ፖለቲክስ ተንታኞች ተቀራራቢ የሆኑ ምልከታዎችን እያቀረቡ ነው፡፡ ኢትዮጵያ ጽንፈኝነትን በመቀነስ፣ የግጭት ሥጋቶችን በማስወገድ፣ የሰላማዊ ፖለቲካ ፉክክር ምኅዳር በማስፋትና መረጋጋት በመፍጠር መጪውን ጊዜ በተስፋ የተሞላ ለማድረግ ትኩረት ያስፈልጋታል ሲሉም አሳስበዋል፡፡ ይህ ማሳሰቢያ ያለ ምክንያት በተደጋጋሚ አልቀረበም፡፡ ከ110 ሚሊዮን በላይ ይሆናል ተብሎ የሚታሰበው ሕዝቧ ከመረረ ድህነት ጋር እየታገለ፣ በተነፃፃሪ መልካም የሚባል የኢኮኖሚ ዕድገት ማስመዝገብ መቻሏ አንደኛው ተጠቃሽ ቁምነገር ነው፡፡ በሌላ በኩል ደግሞ ተስፋ ሰጪ የኢኮኖሚ ዕድገት እየታየ ቢሆንም፣ አሁንም የሕዝቡን ኑሮ የሚፈታተኑ በርካታ ችግሮች አሉ፡፡ በርካታ ሚሊዮኖች አሁንም ከድህነት ወለል በታች ይኖራሉ፡፡ ተመጣጣኝ ምግብ፣ ንፁህ ውኃ፣ በተነፃፃሪ ለኑሮ የሚመቹ መኖሪያ ቤቶች፣ መሠረታዊ የጤና ክብካቤ፣ ኤሌክትሪክ፣ ትራንስፖርት፣ ወዘተ ብርቅ የሆነባቸው በርካታ ሚሊዮኖች ናቸው፡፡ ቁጥራቸው ከፍተኛ የሆነ ሕፃናት አልሚ ምግቦችን ባለማግኘት ለመቀንጨርና ለሕልፈት ሲዳረጉ፣ ሊድኑ በሚችሉ ተላላፊ በሽታዎች ምክንያት ለሞትና ለጉዳት የሚጋለጡ ብዙዎች ናቸው፡፡ በአጠቃላይ መሠረታዊ አገልግሎቶችን ባለማግኘት በድህነት የሚማቅቀው ሕዝብ፣ በአፍሪካ ደረጃ እንኳ በጣም ዝቅተኛ የሚባለውን መራር ኑሮ ይገፋል፡፡ ይህ አልበቃ ብሎ በፖለቲካ አለመረጋጋት ምክንያት ከፊቱ በርካታ ችግሮች ተጋርጠዋል፡፡በኢትዮጵያ አስተማማኝ የኢኮኖሚ ሪፎርም ለማድረግ ሁሉም የፖለቲካ ኃይሎችና የአገር ጉዳይ ያገባናል የሚሉ ወገኖች፣ ሰላማዊ የፖለቲካ ዓውድ ለመፍጠርና ምኅዳሩን ለማስፋት ተባብረው መሥራት አለባቸው፡፡ ከኢትዮጵያ የፖለቲካ ዓውድ ውስጥ የብሔርና የሌሎች ልዩነቶች ውጥረቶችን ማርገብ ይገባል፡፡ የፌዴራል ሥርዓቱ ሁሉንም አሳታፊ፣ ራስን በራስ የማስተዳደር መብት የበለጠ የሚያጎናፅፍ፣ ኅብረ ብሔራዊ አንድነትን የሚያጠናክር፣ ለአንዲት ጠንካራ ኢትዮጵያ መፈጠር ዕገዛ የሚያደርግ፣ ከፋፋይነትንና ግጭትን የሚያስወግድ፣ በሰጥቶ መቀበል መርህ የሚገዛ የፖለቲካ ግንኙነትን የሚያዳብር፣ ለሌብነትና ለዘረፋ ያሰፈሰፉ ኃይሎችንና የጠላት ተላላኪዎችን የሚያጋልጥ፣ የነፃነትና የእኩልነት የጋራ መብቶችን የሚያቀዳጅ፣ በኢትዮጵያ ምድር ፍትሕ የሚያረጋግጥ፣ ወዘተ እንዲሆን በአንድነትና በትብብር መሥራት የኢትዮጵያዊያን ግዴታም ኃላፊነትም መሆን አለበት፡፡ ከግላዊና ከቡድናዊ ጠባብ አስተሳሰብ ውስጥ በመውጣት፣ ለኢትዮጵያዊያን በሙሉ የምትመች አገር ለመገንባት መነሳት የግድ ሊሆን ይገባል፡፡ ለዘመናት ሲፈነጭ የኖረው አምባገነንነት ዳግም እንዳይመለስ በኅብረት መቆም ያስፈልጋል፡፡ በዚህ መሠረት አብሮ የመሥራትን ባህል ማዳበር አስፈላጊ መሆኑን መገንዘብ የኢትዮጵያዊያን ፋንታ ነው፡፡ ከ30 ዓመታት በኋላ 200 ሚሊዮን ይደርሳል ተብሎ የሚታሰበው የኢትዮጵያ ሕዝብ፣ በተረጋጋ የፖለቲካ ምኅዳርና እያደገ በሚሄድ ኢኮኖሚ ካልተደገፈ በስተቀር ከባድ ችግር እንደሚገጥመው መረዳት የግድ ይሆናል፡፡ ይህንን በመገንዘብ ለእውነተኛ ለውጥ መነሳት የሁሉም ኢትዮጵያዊያን ኃላፊነት መሆን አለበት፡፡መንግሥት የአገሪቱን ዝግ የፖለቲካ ምኅዳር መክፈቱ፣ በእስርም ሆነ በስደት የነበሩ ወገኖችን ተሳትፎ መፍቀዱ፣ አፋኝና አሳሪ ሕጎች እንዲሻሻሉ ማድረጉና በአጠቃላይ የተሻለ ሥርዓት ለመገንባት የሚረዳ ጥርጊያ ማመቻቸቱ ትልቅ ዕርምጃ እንደሆነ መካድ አይቻልም፡፡ ነገር ግን ኢትዮጵያ ተስፋዋ የበለጠ እንዲፈካና አስተማማኝ እንዲሆን፣ በሰላምና በመረጋጋት ጉዳይ ላይ ትልቅ ተግባር ማከናወን ያስፈልጋል፡፡ ሰላምና መረጋጋት የሚሰፍነው ሕግና ሥርዓት በማስከበር ነው፡፡ ሰላምና መረጋጋት ሲኖር የተቀዛቀዘው ኢኮኖሚ ይነቃቃል፡፡ ከአቅም በታች የሚያመርቱ በሙሉ ኃይላቸው ይሠራሉ፡፡ በአንዳንድ አካባቢዎች የመንገድ መሠረተ ልማት ግንባታ ለማከናወን የገጠመው ፈተና ይቃለላል፡፡ ምርትና ምርታማነት ይጨምራል፡፡ አርሶ አደሮች ያመረቷቸው እህሎች፣ አትክልትና ፍራፍሬዎችና የተለያዩ ምርቶች በስፋት ወደ ገበያ ይቀርባሉ፡፡ የአገር ውስጥና የውጭ ባለሀብቶች በራስ መተማመን መንፈስ ሥራቸውን ያከናውናሉ፡፡ የግንባታና የማስፋፊያ ሥራዎች በስፋት ይጀመራሉ፡፡ በሚሊዮኖች የሚቆጠሩ ሥራ አጥ ወጣቶች ወደ ሥራ ይሰማራሉ፡፡ በሰላም ዕጦት መማር ያልቻሉ የከፍተኛም ሆነ የሌሎች ትምህርት ተቋማት ተማሪዎች ወደ ትምህርት ገበታ ይመለሳሉ፡፡ በበርካታ የአገሪቱ ከተሞችና ከተማ ቀመስ ገጠሮች እየተፈጸሙ ያሉ አደገኛ ወንጀሎች ይቀንሳሉ፣ እንዲሁም ይወገዳሉ፡፡ ሰላምና መረጋጋት እንዳይኖር የሚያሴሩ በሕግ አደብ ይገዛሉ፡፡ መንግሥት በሕግ የተሰጠውን ኃላፊነት በአግባቡ ሲያከናውን፣ የኢኮኖሚውም ሆነ የፖለቲካው ሪፎርም ይቀላጠፋል፡፡ የሕግ የበላይነት ጥቅሙ ይኼ መሆኑን መገንዘብ ይበጃል፡፡ ከዚህ ውጪ ሰላምን በፀሎት እናምጣ ማለት መሳቂያና መሳለቂያ ነው የሚያደርገው፡፡የአገሪቱ የፖለቲካ ኃይሎች ለሕግና ለሥርዓት መገዛት አለባቸው፡፡ ካሁን በኋላ ዓላማን በኃይል ወይም በሴራ ለማስፈጸም የሚደረግ መታበይ ለውርደት ነው የሚዳርገው፡፡ ኃይል አለን ብለው ሲመኩ የነበሩ ጉልበተኞች በሕዝባዊ አመፅ ብትንትናቸው እንደወጣ የራሳችን ታሪክ ደጋግሞ አስተምሮናል፡፡ በወር ተረኝነት ስሜት ጥጋብ ማሳየት አያዋጣም፡፡ ጊዜያዊ የሕዝብ ድጋፍ በማየት ደረትን ማሳበጥ ኋላቀርነት ነው፡፡ ሕዝብ አደባባይ እየወጣ ከፖለቲከኞች ጋር የሚገናኘው ምን ይዘው መጡ በማለት ለመመርመር እንጂ፣ እንደ ማዕበል ወጥቶ በካሜራ ፊት መታየቱ ለድጋፍ ብቻ ከመሰለ ትልቅ ስህተት ነው፡፡ ትናንት ለአንዱ ማዕበል መስሎ የታየ ሕዝብ ነገ ደግሞ ለሌላው ሱናሚ ሆኖ ይወጣል፡፡ በተለያዩ ጊዜያት ለማመልከት እንደሞከርነው ሕዝብ የረጋ ኩሬ ነው፡፡ መቼ ለማን እንደሚንቀሳቀስ የሚወስነው ራሱ ብቻ ነው፡፡ ሁለት ኃይለኛ ተፎካካሪዎች ባሉበት የምርጫ ውድድር እንኳ ትንቅንቁ አንገት ለአንገት ቢሆን፣ በመጨረሻው ሰዓት ሐሳባቸውን በሚለውጡ ግለሰቦች ድምፅ ልዩነት እንደሚፈጠር መታወቅ አለበት፡፡ በይፋ አቋማቸውን አስታውቀው ከሚመርጡ በተጨማሪ፣ ባለቀ ሰዓት ወሰኙን ድምፃቸውን የውጤት መለወጫ የሚያደርጉ አሉ ለማለት ነው፡፡ ፖለቲከኞች ከጥጋብ ይልቅ ብልኃት ላይ ሲያተኩሩ፣ በስሜት የሚነዳው ሳይሆን በአስተውሎት የሚመራው ውጤታማ እንደሚያደርጋቸው ሊያውቁ ይገባል፡፡ ሕዝብ ማለት በጣም ረቂቅ ኃይል ነው፡፡ ይህ ረቂቅ ኃይል ከፊት ለፊት ያለውን ብቻ ሳይሆን፣ ከበስተጀርባ ያለውንም አብጠርጥሮ ያውቃል፡፡ ፖለቲከኞች ጉድጓድ ውስጥ እንደተወሸቀች እንቁራሪት ወጣ ካላሉና አካባቢያቸውን በቅጡ ካልተረዱ፣ በቅጡ ያወቃቸው ሕዝብ በድምፁ ይበይንባቸዋል፡፡ ፖለቲከኛ ብልኃት እንጂ ጥጋብ የትም አያደርሰውምና፡፡ኢትዮጵያዊያን ስሜታዊነትን እያስወገዱ ምክንያታዊነታቸውን ማጠናከር አለባቸው፡፡ ወቅታዊ ሁኔታዎችን በተጨባጭ መረጃዎች ላይ ተመርኩዘው መረዳት ይጠበቅባቸዋል፡፡ በአገር ዘርፈ ብዙ ጉዳዮች ላይ በሚደረጉ ውይይቶች በመሳተፍ፣ ግንዛቤያቸውን ማስፋት የግድ ይላቸዋል፡፡ ብዙ ከመናገር ብዙ ማድመጥ አስተሳሰብን ያሰፋል፡፡ የራስን ያልበሰለ ሐሳብ ከማመንዥክ የበሰሉ ሰዎችን በአንክሮ ማዳመጥ ጠቀሜታው ከፍ ያለ ነው፡፡ አዕምሮን ዕውቀት መመገብ ሲቻል ጥሬውን ከብስሉ መለየት በጣም ቀላል ነው፡፡ ተመቸኝ ብለው በተገኘው ሚዲያ ጥሬ ሐሳብ የሚያቀርቡ ግልቦችን ለመሞገት ብቻ ሳይሆን፣ ከበስተጀርባቸው ያሉ መሰሪዎችን ለማጋለጥ ያስችላል፡፡ የንግግር ነፃነት አንዱ ጥቅሙ ብዙ ሐሳቦች ሲንሸራሸሩ የተሻለውን ለማግኘት ስለሚረዳ ነው፡፡ በዚህም መሠረት ጥራት ያላቸው የተሻሉ ሐሳቦችን እየቃረሙ፣ በየደረጃው እየተወያዩና እየተከራከሩ በሳል መሆን ይቻላል፡፡ ይህንን ለማድረግ ከፍተኛ ትዕግሥትና ጥንካሬ ቢያስፈልግም፣ ውጤቱ ግን ከምንም ነገር በላይ አመርቂ ይሆናል፡፡ በዚህ ደረጃ ሰብዕናን መገንባት ለሐሰተኛ ወሬ አለመበገርን ከማስገኘቱም በላይ፣ ለተጣሩና ለአስተማማኝ መረጃዎች ምንጭ መሆን ያስችላል፡፡ የፖለቲካ ብስለት እየተገኘና ዕውቀት እየዳበረ ሲሄድ፣ በሚዲያም ሆነ በተለያዩ መድረኮች የሚደረገው ውይይት ደርዝ ይኖረዋል፡፡ ኢትዮጵያም የሚያስፈልጋት ይህ ዓይነቱ ከፍ ያለ ደረጃ እንጂ፣ በፖለቲካ ሳይንስ የሚስተካከለኝ የለም እያሉ የፖለቲካ ምኅዳሩን የሚያበላሹ ስመ ምሁራን አይደሉም፡፡ በሃያ አንደኛው ክፍለ ዘመን የሚያስፈልገው የሐሳብ ጥራት እንጂ፣ ጠመንጃ ወልዋይነት እንዳልሆነ መረዳት ይገባል፡፡ ጠመንጃ ነካሽነትና ጥራት ያለው ሐሳብ አፍላቂነት ይለያያሉ፡፡ ጠመንጃ አንግቦ መውረግረግ ጊዜው ያለፈበት ብቻ ሳይሆን፣ የተናቀና ነውረኛ ተግባር ነው፡፡ የኢትዮጵያ ፖለቲካም እንዲህ ዓይነቱን ነውር መፀየፍ እንዳለበት በተግባር ማረጋገጥ ይገባል፡፡ የኢትዮጵያ ፖለቲካ በጥጋብ ሳይሆን በብልኃት ይመራ የሚባለው ለዚህ ነው፡፡ ,"ሕዝብ,ግጭት,ዴሞክራሲ,የሕግ የበላይነት,ምርጫ     ",Amharic,ርዕሰ አንቀጽ,
https://www.ethiopianreporter.com/article/18178,ለአገር ሰላም ሲባል ይቅር መባባል ይለመድ!,,http://www.ethiopianreporter.com/sites/default/files/2020-02/amharic-I_73.jpg,በጋዜጣዉ ሪፓርተር,መንግሥት በተለያዩ ምክንያቶች ጉዳያቸው በሕግ የተያዘ 63 ሰዎች ክሳቸው እንዲቋረጥና ከእስር እንዲለቀቁ መወሰኑን አስታውቋል፡፡ ከዜጎች የቀረቡለትን ጥያቄዎች በማድመጥ ለፖለቲካው ምኅዳር መስፋት ሲል፣ እንዲሁም በሕግ ጥላ ሥር የነበሩትም ከጉዳዩ ትምህርት የወሰዱ በመሆናቸው እዚህ ውሳኔ ላይ መድረሱን አመልክቷል፡፡ በዚህ አጋጣሚ ተመልካችና አዳማጭ ያላገኙ ወገኖችም የዚህ ዕድል ተቋዳሽ ቢሆኑ ጥሩ ነው፡፡ ክስ ማቋረጥ፣ ይቅርታም ሆነ ምሕረት የሕግ የበላይነት አካላት መሆናቸው ልብ ሊባል ይገባል፡፡ መንግሥትና ሕዝብ በአንድ ረድፍ ሆነው በዘርፈ ብዙ ጉዳዮች ላይ መገናኘት ሲችሉ፣ የዘፈቀደ ክስም ሆነ እስር አይኖርም፡፡ ነገር ግን የሕግ የበላይነትን ለማስከበር የሚወሰዱ ዕርምጃዎች በሙሉ ግልጽነት፣ ተጠያቂነትና ኃላፊነት የማይታይባቸው ከሆነ ቅራኔ ይፈጠራል፡፡ አንዳንድ ጊዜ ስህተት ቢፈጠር እንኳ በፍጥነት ማረም ካልተቻለ፣ የሕዝብና የመንግሥት ግንኙነት ይበላሻል፡፡ ‹‹አንድ ንፁህ ሰው ከሚታሰር አንድ ሺሕ ወንጀለኞች ቢለቀቁ ይሻላል›› የሚባለው የሕግ ብሒል፣ የሕግ የበላይነት ምን ያህል ክቡር ጉዳይ መሆኑን ማሳያ ነው፡፡ በሌላ በኩል የተለያዩ ጥፋቶች ተፈጽመው ሰዎች ሲከሰሱም ሆነ ሲታሰሩ ቅሬታ ሲፈጠር፣ በተቻለ ፍጥነት አሠራርን መመርመር ያስፈልጋል፡፡ የኢትዮጵያ የበርካታ ዓመታት ልምድ የሚያሳየው ተጠያቂ መሆን ያለበት ታልፎ፣ መጠየቅ የሌለበት ሲሰቃይ ነው፡፡ የጋራ ተጠያቂነት ወደ ጎን እየተገፋ መመራረጥ ሲጀመር መከፋት ይከተላል፡፡ በዚህ ዘመን ደግሞ ብሔርተኝነት ከመጠን በላይ እየጦዘ የወንጀል ተጠርጣሪ ጭምር ሲደበቅበት በስፋት እየታየ ነው፡፡ ለዚህ ነው ለአገር ሰላም ሲባል ብቻ ይቅር መባባል መለመድ ያለበት፡፡የጠቅላይ ሚኒስትር ዓብይ አህመድ (ዶ/ር) አስተዳደር ወደ ሥልጣን ከመምጣቱ በፊት፣ የኢሕአዴግ ሥራ አስፈጻሚ ኮሚቴ ለ17 ቀናት በዝግ ያደረገው ስብሰባ በኢትዮጵያ ለለውጡ መጀመር አስተዋጽኦ እንደነበረው አይዘነጋም፡፡ የአራቱ ብሔራዊ ድርጅቶች አመራሮች፣ ‹ከሰማይ በታች ያልተነጋገርንበት ጉዳይ የለም፣ እስካሁን ለተፈጠረው ጥፋት ሁሉ በጋራ ኃላፊነት ወስደናል...› በማለት በአደባባይ ከተናገሩ በኋላ የፖለቲካ እስረኞች በሙሉ እንዲፈቱ፣ በውጭ ስደት ላይ ያሉና ትጥቅ ያነገቡ በሰላም እንዲገቡ፣ የፖለቲካ ምኅዳሩ እንዲከፈት፣ ወዘተ መወሰናቸውን ማስታወቃቸው አይዘነጋም፡፡ የኢሕአዴግ ምክር ቤት ስብሰባ ተጠርቶ አዲስ ሊቀመንበር እንዲመረጥ የተደረገውም፣ በተፈጠረው ጫና ምክንያት የቀድሞ ጠቅላይ ሚኒስትር ኃይለ ማርያም ደሳለኝ በድንገት ከኃላፊነት ለመልቀቅ መወሰናቸውን ሲያስታውቁ ነበር፡፡ በእሳቸው እግር የተተኩት ጠቅላይ ሚኒስትር ዓብይ ሥልጣን ይዘው ብዙም ሳይቆዩ፣ በዘመነ ኢሕአዴግ ለተፈጸሙ የሰብዓዊ መብት ጥሰቶች በፓርላማ በይፋ ይቅርታ ሲጠይቁ ከሕዝብ ያገኙት ድጋፍ አይዘነጋም፡፡ ይህም ድጋፍ ለአገሪቱ ሰላምና መረጋጋት እንደ ትልቅ ስንቅ ተቆጥሮ ነበር፡፡ ከዚህ በኋላ ነበር በሰብዓዊ መብት ጥሰትና በአገር ሀብት ዘረፋ የተጠረጠሩ ግለሰቦች መታሰር የጀመሩት፡፡ በዚህም ምክንያት እነ እገሌ ታስረው እነ እገሌ ለምን ይቀራሉ እየተባለ ብሔር ማጣቀስ ውስጥ መግባት ተጀመረ፡፡ በተለያዩ አካባቢዎች ግጭቶች እየተቀሰቀሱ ንፁኃን ተገደሉ፣ ንብረታቸው ተዘርፎ ተፈናቀሉ፣ የመንግሥትና የመከላከያ ሠራዊት ከፍተኛ ባለሥልጣናት ግድያ ተፈጸማባቸው፣ ይህ አልበቃ ብሎ ዩኒቨርሲቲዎች የግጭት መናኸሪያ ተደረጉ፣ ባለፈው ሳምንት ደግሞ የቡራዩ ፖሊስ ኮሚሽነር ተገደሉ፣ በአምቦ ሰላማዊ ሠልፍ ላይ ቦምብ ተወርውሮ ብዙዎች ተጎዱ፡፡ አገር ሰላም ስታጣ ከፍተኛ የሆነ ቀውስ መፈጠሩ የታወቀ ነው፡፡ክስም ሲቋረጥም፣ ይቅርታም ሆነ ምሕረት መደረግ አለበት ሲባል ደግሞ፣ ሆን ብለው በአገርና በሕዝብ ላይ ከፍተኛ ጉዳት ያደረሱ ሰዎች ዝም ይባሉ ማለት አይደለም፡፡ ሕግ በመተላለፍ ወንጀል መፈጸሙ በፍትሕ አደባባይ ማስረጃ ቀርቦበት የተመሰከረበት ማንም ሰው መቀጣት አለበት፡፡  በሕግ አግባብ መሠረት የተቀጣ ማንም ሰው በሕግ የተቀመጡለት መብቶቹ ተከብረው፣ የእስር ጊዜውን ማሳለፍ ይኖርበታል፡፡ በይቅርታም ሆነ በምሕረት በማሳበብ በገዛ ወገኖቹ ላይ ሥቃይ መፈጸሙ የተረጋገጠን ሰው መፍታት፣ በሕዝብ ዘንድ ቁጣ ሊያስቀሰቅስ እንደሚችልም ታሳቢ ማድረግ ይገባል፡፡ ከዚህ ውጪ በሕዝብ አቤት የሚባልላቸው፣ ከእስር ቢወጡ የተሻለ አስተዋጽኦ ሊኖራቸው የሚችሉና ያለ ኃጢያታቸው የሚሰቃዩ ሰዎችን ከኅብረተሰቡ ጋር እንዲቀላቀሉ ማድረግ ለአገር ሰላም ትልቅ ፋይዳ ይኖረዋል፡፡ እዚህ ላይ ግን አሁንም ብርቱ ጥንቃቄ የሚያስፈልገው፣ ይህንን አጋጣሚ ላልተፈለገ ዓላማ ለማዋል መፈለግ ነው፡፡ ክሱ ተቋርጦለት ከእስር የሚፈታ ማንኛውም ግለሰብ ከቂምና ከበቀል የፀዳ መሆን ይኖርበታል፡፡ የተነፈጉት መብቶች ሲመለሱለት እነዚያ መብቶች ግዴታም እንዳለባቸው መረዳት ያስፈልጋል፡፡ በሕዝብ ግፊት ነፃነቴን አገኘሁ በማለት ተመልሶ ነውጥ ውስጥ ከመግባት ይልቅ፣ ካሁን በኋላ ማንም የማይጎዳበት ሰላማዊና ዴሞክራሲያዊ የፖለቲካ ምኅዳር እንዲፈጠር የበኩልን ሚና መጫወት ያስከብራል፡፡ የኢትዮጵያ የፖለቲካ ምኅዳር ብልሽትሽት ያለው፣ ከአሳሪና ከታሳሪ አስተሳሰብ አልፀዳ ብሎ የጉልበተኞች መፈንጪያ በመሆኑ እንደሆነም መገንዘብ ይገባል፡፡ ይህ ደግሞ አገርን ሲጎዳ እንጂ ሲጠቅም ታይቶ አይታወቅም፡፡በዚህ አጋጣሚ ኢትዮጵያን ወደፊት የሚያራምዷት አጀንዳዎች ላይ ማተኮር ተገቢ ነው፡፡ በኢትዮጵያ ውስጥ እርስ በርስ መጋጨት፣ መሰዳደብ፣ ቂም መያያዝ፣ ለግድያ መፈላለግና አገር አፍራሽ ጉዳዮች ላይ ማተኮር መቅረት አለበት፡፡ ኢትዮጵያ በርካታ ችግሮች የታቀፈች አገር ናት፡፡ ችግሮቿን በማራገፍ የተሻለች አገር ማድረግ ሲገባ፣ በማያስፈልጉ ጥቃቅን ጉዳዮች ሳይቀር መተናነቅ ፋይዳ የለውም፡፡ እስካሁን የባከኑ በርካታ ዓመታት ያተረፉት ድህነትን፣ ኋላቀርነትንና ተመፅዋችነትን ነው፡፡ እንዲህ ዓይነት አንገት የሚያስደፋ አዘቅት ውስጥ ሆኖ ይዋጣልን እያሉ መፎከር አጉል ጀብደኝነት ነው፡፡ ይህ ዓይነቱ አጉል ባህሪ ያስንቃል እንጂ አያኮራም፡፡ በአፍሪካ ደረጃ ሳይቀር በጣም አስከፊ የሚባል የድህነት አረንቋ ውስጥ የሚኖር ሕዝብን እርስ በርሱ ማጋጨት፣ ደም ማፋሰስና በገዛ አገሩ አፈናቅሎ ሜዳ ላይ መጣል ነውር ነው፡፡ ይህንን ምስኪን ሕዝብ እንደ እሳት ከሚጋረፍ የመረረ ሕይወት ለማላቀቅ የሚያስችሉ ፖሊሲዎች መንደፍ ሲገባ፣ ለሥልጣንና ለጥቅም ሲባል ብቻ መማገድ በታሪክ የሚያስጠይቅ ወንጀል ነው፡፡ ይልቁንም ሰላም በመፍጠር ለልዩነቶች ዕውቅና ተሰጣጥቶ፣ ሁሉንም በእኩልነት የሚያሳትፍ የፖለቲካ ዓውድ ለመመሥረት መትጋት ያስከብራል፡፡ ፖለቲካ የብልሆችና የብልጦች መሣሪያ ቢሆንም፣ ንፁኃንን ለዕልቂት የሚዳርግ ሴራ መጎንጎን ውጤቱ የከፋ ነው፡፡ ሰላማዊና ዴሞክራሲያዊ አስተሳሰብ ገዥ መሆን የሚችለው ፖለቲካ በጥበብ ሲመራ ብቻ ነው፡፡ በጥበብ የሚመራ ፖለቲካ ሁሌም ታሳቢ የሚያደርገው በሕዝብ ድምፅ ብቻ የሚገኝ ሥልጣን ነው፡፡ ሕዝብ በነፃነት የሚመርጥበት የፖለቲካ ምኅዳር እንዲፈጠር ነው መግባባት የሚያስፈልገው፡፡ ከዚህ ውጪ ያለው አምቧጓሮና ንትርክ የአገር ሰላም ከማደፍረስ ውጪ ምንም አይፈይድም፡፡መጪው ምርጫ ስኬታማ እንዲሆንና ሒደቱ በሁሉም ወገኖች ተቀባይነት እንዲያገኝ፣ በፖለቲካ አቋሙም ሆነ በተለያዩ ምክንያቶች ማንም ሰው መጎዳት የለበትም፡፡ ለዚህ ደግሞ መንግሥት፣ ሁሉም የፖለቲካ ፓርቲዎች፣ የአገር ጉዳይ ያገባናል የሚሉ ተቋማትና ግለሰቦች ሁሉ ወጥ የሆነ አቋም ሊያሳዩ ይገባል፡፡ በዚህም መሠረት ሕገወጥነት ከፖለቲካው ምኅዳር ውስጥ መውጣት አለበት፡፡ ጠመንጃም ሆነ ቦምብ ፈፅሞ ድርሽ ማለት የለባቸውም፡፡ የፖለቲካው የጨዋታ ሕግ በሚፈቅደው መሠረት ፖለቲከኞች መንቀሳቀስ ይጠበቅባቸዋል፡፡ ሕዝብን በሕዝብ ላይ ማነሳሳትም ሆነ የሕግ የበላይነትን የሚጋፉ ድርጊቶች መታየት አይገባቸውም፡፡ የፀጥታና የደኅንነት ኃይሎች በሕግ የተሰጣቸውን ኃላፊነት ብቻ መወጣት ሲኖርባቸው፣ የፍትሕ አካላት ነፃነታቸውን አስከብረው ሕጉን በአግባቡ መተርጎም ይጠበቅባቸዋል፡፡ ሰላማዊና ዴሞክራሲያዊ ምርጫ ለማካሄድ በሚደረገው ዝግጅት ከተንኮልና ከአሻጥር የፀዳ ተሳትፎ ያስፈልጋል፡፡ ተፎካካሪዎችም በምርጫ ሕጉ መሠረት ኃላፊነታቸውን እየተወጡ የመራጮችን ልብ መማረክ ሲጠበቅባቸው፣ ሕጋዊነትንና ሕገወጥነትን መቀላቀል የለባቸውም፡፡ አገር ሰላም የምትሆነውና የሚፈለገውን ግብ ማሳካት የሚቻለው ያለፉ ጥፋቶች ላይ እያተኮሩ በመወቃቀስና በመተናነቅ ሳይሆን፣ ይቅር እየተባባሉ ለአገር የወደፊት ብሩህ ተስፋ ልዩነትን ይዞ አብሮ በመሥራት ነው፡፡ እርስ በርስ መካሰስ፣ መወነጃጀልና ያልተገቡ ድርጊቶችን መፈጸም ያተረፈው ቀውስ ብቻ ነው፡፡ በዚህ ሁኔታ መቀጠል ስለማይቻል ይቅር መባባል ይለመድ!  ,"የሕግ የበላይነት,ዓብይ አህመድ,ግጭት,ምርጫ,ዴሞክራሲ  ",Amharic,ርዕሰ አንቀጽ,
https://www.ethiopianreporter.com/article/18215,ታላቁን የዓድዋ ድል ስንዘክር ለኢትዮጵያ ትንሳዔ ተምሳሌት እናድርገው!,,http://www.ethiopianreporter.com/sites/default/files/2020-02/amharic-I_86.jpg,በጋዜጣዉ ሪፓርተር,ኢትዮጵያ በዓለም የተመሰከረላት ታሪካዊ አገር ስለመሆኗ ከዋነኛ ቅርሶቿና ከታላላቅ ታሪካዊ ክንውኖቿ መካከል አንዱ፣ የዛሬ 124 ዓመት በዘመኑ በአውሮፓ ኃያል ከነበሩት ኮሎኒያሊስቶች ተርታ ከሚታወቀውና እስከ አፍንጫው ድረስ ዘመናዊ የጦር መሣሪያ ከታጠቀው የዘመኑ የጣሊያን ዘመናዊ ወራሪ ጦር ጋር ተዋግታ፣ ዓለምን ጉድ ያሰኘውን የዓድዋ አንፀባራቂ ድል መጎናፀፏ ነው፡፡ የካቲት 23 ቀን 1888 ዓ.ም. የአገር ሉዓላዊነትን በመድፈር ቅኝ ለመግዛት ቆርጦ ከተነሳ ኃይል ለመከላከል በተደረገ በዚያ ታሪካዊ ጦርነት የተገኘው ታላቅ ድል ለፓን አፍሪካኒዝም እንቅስቃሴ መፈጠር ምክንያት ከመሆኑም በላይ፣ የመላው ዓለም ጥቁር ሕዝቦችን አንገት በኩራት ቀና ያደረገ ነበር፡፡ ይህ ታላቅና አንፀባራቂ የዓድዋ ድል የተገኘው ደግሞ፣ እናት አገራቸውን ከራሳቸው በላይ እጅግ በጣም ያፈቅሩ በነበሩ ጀግኖች ኢትዮጵያዊያን ነው፡፡ በዓድዋ ተራሮች ላይ በጀግንነት እየፎከሩ ከፊት ረድፍ ሆነው ወራሪውን ኃይል በታላቅ ተጋድሎ ያንበረከኩትን እነዚያ ኩሩ ኢትዮጵያዊያን፣ ታሪክና ትውልድ ለዘለዓለም ይዘክሩዋቸዋል፡፡ ያንን የመሰለ አኩሪና አንፀባራቂ ታላቅ ድል የተቀዳጁትም፣ አገራቸውን ከምንም ነገር በላይ በምክንያታዊነት ያፈቅሩ ስለነበር ነው፡፡ ይህ በምክንያታዊነት ላይ የተመሠረተ የአገር ፍቅር እናት አገራቸውን ከዘመኑ ኃይለኛ ወራሪ ኮሎኒያሊስት ኃይል ከመታደጉም በተጨማሪ፣ ኢትዮጵያ በዓለም አቀፍ ደረጃ ስሟ በወርቅ ቀለም እንዲመዘገብ አድርጓል፡፡ ታላቁ የዓድዋ ድል 124ኛ ዓመት መታሰቢያ በሚዘከርበት በዚህ ታሪካዊ ወቅት ላይ፣ ምክንያታዊ ሆኖ አገርን በታላቅ ክብር ማገልገል የእያንዳንዱ ኢትዮጵያዊ ኃላፊነት እንደሆነ ማሰብ ተገቢ ነው፡፡ ታላቁን የዓድዋ አንፀባራቂ ድል ለኢትዮጵያ ትንሳዔ ተምሳሌት ማድረግ ያስፈልጋል፡፡ኢትዮጵያ አሁን በወሳኝ ታሪካዊ የሽግግር ወቅት ላይ ትገኛለች፡፡ ይኼንን ታላቅና ታሪካዊ ወቅት በብልኃትና በኃላፊነት መንገድ በመምራት አንፀባራቂ ውጤት ለማስመዝገብ፣ ከስሜታዊነት ይልቅ ምክንያታዊነት ያስፈልጋል፡፡ ይህ ታሪካዊ የሽግግር ወቅት በመላ ኢትዮጵያዊያን ሁለገብ ተሳትፎ ወደፊት መራመድ አለበት፡፡ ለዚህ ሽግግር የተቃና ዕርምጃ ደግሞ የብሔር፣ የቋንቋ፣ የእምነት፣ የፖለቲካ አቋምና የመሳሰሉት ልዩነቶች ጠበው ለብሔራዊ ጉዳዮች የጋራ ራዕይ ሊኖር የግድ ይላል፡፡ በስግብግብነትና ከመጠን ባለፈ ራስ ወዳድነት ይህንን መልካም አጋጣሚ ማበላሸትና ማጨናገፍ አይገባም፡፡ ለነፃነት፣ ለእኩልነትና ለፍትሕ የሚደረግ ሽግግር ለኢትዮጵያ ራዕይ በሌላቸው እንዳይጨናገፍ በአንድነት መቆም ተገቢ ነው፡፡ ይህ የሽግግር ወቅት በተለያዩ ምክንያቶች ችግር ሲገጥመው ወይም ተስፋ የሚያስቆርጥ ነገር ሲያጋጥም፣ እንደ ጲላጦስ እጅን እየተጣጠቡ ጣትን ወደ ሌሎች ከመቀሰር ችግርን የጋራ አድርጎ መፍትሔ መፈለግ የዜግነት ግዴታን መወጣት ነው፡፡ ሽግግሩ በስኬት ተጠናቆ በነፃነትና በእኩልነት መኖር የሚቻለው እንደ አየር ፀባይ በሚለዋወጥ ወላዋይ አቋም ሳይሆን፣ መንግሥት ሲሳሳት በመውቀስና የማስተካከያ ሐሳብ በማቅረብ ጭምር ነው፡፡ ሁሉንም ነገር ጽንፍ እያስያዙ ለጭቅጭቅና ለግጭት የሚዳርጉ ችግሮችን ከመኮልኮል ወይም እንደ ነገረኛ ሰው ስህተት ብቻ ከማነፍነፍ ይልቅ፣ የመፍትሔ አካል ሆኖ ለውጤታማነት መታገል ያስከብራል፡፡ ኢትዮጵያ አሁን የምትፈልገው እንደ ዓድዋ ጀግኖች ከፊት ረድፍ ተሠልፈው የሚታገሉላትን እንጂ፣ ወሬ ላይ ተጥደው የአሉባልታ መርዝ እየረጩ የሚያመሳቅሏትን አይደለም፡፡ ድህነት፣ ሥራ አጥነት፣ ተረጂነት፣ ኋላቀርነት፣ ማይምነትና የመሳሰሉት የዘመናት ልክፍቶች አሁንም የአገር መጠሪያና መዋረጃ ሆነው ሳለ፣ ነጋ ጠባ የማይረቡ አጀንዳዎች እየፈለጉ መነታረክና ሕዝብን ማጋጨት ከኪሳራ በስተቀር ፋይዳ የላቸውም፡፡ ኢትዮጵያ የዴሞክራሲና የፍትሐዊነት አገር መሆን የምትችለው፣ መጀመርያ ለዘመናት ከተዘፈቀችበት የውርደት አረንቋ ውስጥ ስትወጣ ነው፡፡ ከ110 ሚሊዮን በላይ ሕዝብ እንዳላት የምትገመት ትልቅ አገር ውስጥ፣ ኢኮኖሚው በፍጥነት አገግሞ በሚሊዮኖች ለሚቆጠሩ ወጣቶች ሥራ መፍጠር ካልተቻለ ቀውስ ይፈጠራል፡፡ ሰላምና መረጋጋት በአስቸኳይ ሰፍኖ ኢኮኖሚው ካለበት አሳሳቢ ሁኔታ ውስጥ መውጣት አለበት፡፡ ሥራ አጥ በበዛበት አገር ውስጥ ሥርዓተ አልበኝነት እንጂ፣ የሕግ የበላይነት ሊሰፍን አይችልም፡፡ በተለይ አገርን ቀውስ ውስጥ የሚከቱ አጀንዳዎችን እየፈበረኩ ሕዝብ የሚያምሱ የግጭት ነጋዴዎች ሰለባ መሆን አይገባም፡፡ ኢትዮጵያ ከፊቷ በርካታ ጉዳዮች የሚጠብቋት አገር መሆኗ እየታወቀ፣ በየሥርቻው በሚፈበረኩ ግጭቶች ስትታመስ የሚጎዳው በስሙ የሚነገድበት ሕዝብ ነው፡፡ ለአገሩ ፍቅርና ቅንነት ያለው እያንዳንዱ ኢትዮጵያዊ ማሰብ ያለበት፣ ከኢትዮጵያ ህልውና በላይ ምንም የሚበልጥ ነገር አለመኖሩን ነው፡፡ ይህ ፍቅር ለአገር መስዋዕት መሆን ድረስ መሆኑን ደግሞ የዓድዋ ጀግኖች በሕይወታቸው፣ በደምና በአጥንታቸው አስተምረው በክብር አልፈዋል፡፡ኢትዮጵያ የሕግ የበላይነት የሰፈነበት ዴሞክራሲያዊ ሥርዓት እንድትገነባ የሚመኝ እያንዳንዱ ኢትዮጵያዊ፣ የግልና የቡድን ጥቅም ከአገር በላይ እንዳይሆን መታገል አለበት፡፡ በዚህ ዘመን አገር እያመሱ ያሉ ግለሰቦችና ቡድኖች ዋና ችግራቸው ከአገር በላይ እንሁን ማለታቸው ነው፡፡ የአገር ክብርና ታሪክ ምንም የማይመስላቸው፣ ሌላው ቀርቶ የዓለም ጥቁሮች መመኪያ የሆነውን ታላቁን የዓድዋ ድል ጭምር ያንቋሽሻሉ፡፡ ለአገር ክብርና ታሪክ ደንታ ቢስ የሆኑ ግለሰቦችና ስብስቦች፣ የአገርን ራዕይ ከማጨናገፍ ወደኋላ አይሉም፡፡ ኢትዮጵያ ለዘመናት መጫወቻ ካደረጋት አምባገነንነት ወደ ዴሞክራሲ ለመሸጋገር ያስችላታል የተባለውን ምርጫ ለማካሄድ ስትዘጋጅ፣ በየቦታው ግጭት በማስነሳት የንፁኃን ሕይወት መቅጠፍ፣ የአገር አንጡራ ሀብት ማውደም፣ ዜጎችን ከቀዬአቸው ማፈናቀልና በአጠቃላይ አገርን ተስፋ ቢስ ማድረግ መወገዝ አለበት፡፡ ለአገር ደንታ የሌላቸው ስግብግቦችና የአቋራጭ ሥልጣን ፈላጊዎች፣ ሕዝቡን እርስ በርስ እያጋጩ አገር እንዲያተራምሱ መፍቀድ አይገባም፡፡ እነዚህን ኃይሎች በሕግ አደብ አስገዝቶ አገርን ወደ ታላቅነት መመለስ ታሪካዊ ግዴታ ነው፡፡ ለዚህ ደግሞ የኢትዮጵያ ሕዝብ ከዳር እስከ ዳር በአንድነት መቆም ይኖርበታል፡፡ የዓድዋ ጀግኖች በመስዋዕትነታቸው ያስተማሩት ይኼንን ታላቅ ኃላፊነት ጭምር ነው፡፡የወቅቱን የኢትዮጵያ ሁኔታ በአንክሮ የሚከታተሉ አገር ወዳድ ኢትዮጵያዊያንም ሆኑ የውጭ ሰዎች፣ ኢትዮጵያ በአፍሪካ ተስፋ ከሚጣልባቸው አገሮች አንዷ መሆኗን ቢያምኑም ሥጋት ግን አላቸው፡፡ ኢትዮጵያ ልጆቿ ተባብረው ጠንክረው ከሠሩ ትንሳዔዋ ቅርብ መሆኑን የሚናገሩትን ያህል፣ ወጥረው የያዙዋት ችግሮች ደግሞ ለህልውናዋ ጭምር አሥጊ መሆናቸውን ያሳስባሉ፡፡ እንደ ምሳሌ ከሚነሱ መሠረታዊ ጉዳዮች መካከል በአገሪቱ የተለያዩ ሥፍራዎች የሚከሰቱ ግጭቶችን ማስቆም አለመቻል፣ ምርጫ 2012 እየተቃረበ መሆኑና የተዳከመው ኢኮኖሚ ዋነኞቹ ናቸው፡፡ ግጭትን በተባበረ ጥረት ማስቆም ከተቻለ ሌላው ዕዳው ገብስ ነበር፡፡ ኃላፊነት የማይሰማቸው ፖለቲከኞችም ሆኑ በዙሪያቸው የተኮለኮሉ ሥርዓተ አልበኞች በየቦታው ግጭት እየቀሰቀሱ አገር ከሚያምሱ ለአገር ውለታ ይዋሉ፡፡ እነሱ ሲሰክኑ በመተባበር ምርጫውን ነፃ፣ ፍትሐዊ፣ ዴሞክራሲያዊና ዓለም አቀፍ ደረጃውን የጠበቀ በማድረግ ታሪክ መሥራት ይቻላል፡፡ የተዳከመው ኢኮኖሚ ተነቃቅቶ ለሚሊዮኖች ሥራ በመፍጠር ተዓምር መሥራት አያቅትም፡፡ በሠለጠነ ንግግር፣ ውይይትና ድርድር የፖለቲካ ምኅዳሩ ክፍት ሲሆን፣ የሐሳብ የበላይነት ያላቸው የፖለቲካ ድርጅቶች የሕዝብ ቀልብ መሳብ ይችላሉ፡፡ ይኼንን ለማድረግ ግን የአገር ፍቅርን በስሜት ብቻ ሳይሆን በተግባር ማሳየት ይገባል፡፡ በተለይ ኢትዮጵያ በታላቁ የህዳሴ ግድብ በምታደርገው ድርድር ጥቅሟ ተላልፎ እንዳይሰጥና በሌሎች ኃይሎች ተፅዕኖ እንዳትንበረከክ፣ ከምንጊዜውም በላይ ኢትዮጵያዊያን አንድነታቸውን ማሳየት ታሪክ የጣለባቸው ግዴታቸው ነው፡፡ ይህንን የታሪክ ምዕራፍ በድል ለመሻገር የሚቻለው እንደ ዓድዋ ጀግኖች ጠንካራ አንድነት በመፍጠር ብቻ ነው፡፡ የዓድዋ ጀግኖችን ታሪክ መድገም የሚቻለውም በዚህ መንገድ ብቻ ነው፡፡ ኢትዮጵያ የምትፈልገውም እንደ ዓድዋ ጀግኖች ከፊት ረድፍ የሚሠለፉላትን የዘመኑን ጀግኖች ብቻ ነው፡፡ ታላቁን የዓድዋ ድል ስንዘክር ለኢትዮጵያ ትንሳዔ ተምሳሌት እናድርገው የሚባለው ለዚህ ነው!,"ሕዝብ,ጦርነት,ግጭት,ዴሞክራሲ,ምርጫ,ህዳሴ ግድብ      ",Amharic,ርዕሰ አንቀጽ,
https://www.ethiopianreporter.com/article/18238,በኢትዮጵያ ሉዓላዊነት ቀልድ የለም!,,http://www.ethiopianreporter.com/sites/default/files/2020-03/amharic-I_0.jpg,በጋዜጣዉ ሪፓርተር,"ኢትዮጵያውያን መቼም ሆነ የትም በአገራቸው ሉዓላዊነት ላይ ተደራድረው አያውቁም፡፡ ኢትዮጵያውያን የሚለያዩባቸው የተለያዩ ጉዳዮች ቢኖሯቸው እንኳ፣ በአገር ሉዓላዊነት ላይ ግን መቼም ቢሆን ተለያይተው አያውቁም፡፡ የውስጥ ጉዳያቸው ተካሮ ወደ ግጭት ቢያመራም፣ የአገር ሉዓላዊነትን የሚደፍር የውጭ ጠላት ሲነሳ ግን በአንድነት ለመቆም ተወዳዳሪ የላቸውም፡፡ በታሪክ የሚታወቁትም ለአገራቸው ባላቸው ወሰን የሌለው ጥልቅ ፍቅር ነው፡፡ በጊዜያዊ ጠብ ሲኮራረፉ እንኳ ወሳኙ ጊዜ ሲመጣ ስምምነት ፈጥረው አንድ ላይ እንደሚቆሙ ታሪክ ህያው ምስክር ነው፡፡ ኢትዮጵያውያን በአገር ሉዓላዊነት ቀልድ የለም ሲሉ መልዕክቱ ግልጽ ነው፡፡ ለእነሱ የኢትዮጵያ ሉዓላዊነት ማለት ብሔራዊ ጥቅም፣ ደኅንነት፣ ነፃነት፣ መብትና ክብር ማለት ነው፡፡ በኢትዮጵያ ሉዓላዊነት ማንም ጣልቃ መግባትም ሆነ መወሰን አይችልም፡፡ ኢትዮጵያውያን ከታላቁ የዓድዋ የጀግንነት ድል ታሪክ የቀሰሙት፣ ሉዓላዊነትን በአንድነት ቆሞ ማስከበር ነው፡፡ ሰሞኑን በ124ኛው የዓድዋ ድል ክብረ በዓል ላይ በኢትዮጵያዊያን ሲተላለፉ የነበሩ መልዕክቶች በግልጽ ያመላከቱት፣ በኢትዮጵያ ሉዓላዊነት ላይ ፈፅሞ መደራደር እንደማይቻል ነው፡፡ በተለይ ሰሞኑን የአሜሪካ መንግሥት የታላቁን የህዳሴ ግድብ አስመልክቶ ያወጣው ሉዓላዊነትን የሚጋፋ አሳፋሪ መግለጫ፣ የበርካታ ኢትዮጵያውያንን ቁጣ የቀሰቀሰ ከመሆኑም በላይ የተለያዩ የፖለቲካ አመለካከት ያላቸውን ወገኖች በአንድነት ያሠለፈ ነው፡፡ ኢትዮጵያውያን በገዛ ጉልበታቸውና ገንዘባቸው ያለ ማንም አጋዥ በሚገነቡት ታላቁ የህዳሴ ብሔራዊ ፕሮጀክታቸው ላይ የተቃጣው ጣልቃ ገብነት፣ መቼም ቢሆን የማይታገሱትና የማይደራደሩበት እንደሆነ በግልጽ አቋማቸውን እየገለጹ ነው፡፡ በሉዓላዊነት ቀልድ የለም ብለዋል፡፡እዚህ ላይ አንድ የታሪክ ሰበዝ በመምዘዝ የጥንቶቹን ኢትዮጵያውያን ገድል ከዚህ ትውልድ ጋር ማያያዝ አስፈላጊ ነው፡፡ በ17ኛው ክፍለ ዘመን የዓባይን ወንዝ መነሻ ለማወቅ፣ ወደ ኢትዮጵያ የመጣው ስኮትላንዳዊ አሳሽ ጀምስ ብሩስ የሰጠውን ምስክርነት ማውሳት ጠቃሚ ነው፡፡ እ.አ.ኤ. ከ1769 እስከ 1774 በኢትዮጵያ ቆይታ ያደረገው ጀምስ ብሩስ በወቅቱ የታዘበውን ባሰፈረበት ጽሑፍ፣ ‹‹ኢትዮጵያዊያን በሰላም ጊዜ እርስ በርሳቸው ቢዋጉም፣ የውጭ ጠላት ሲመጣ ግን ግማሽ ጨረቃ ቅርፅ ሠርተው ድምጥማጡን ያጠፉታል፤›› ብሎ ነበር፡፡ እንደ ጀምስ ብሩስ በርካታ የውጭ ጸሐፍት ይህንን አኩሪ ታሪክ የዘገቡ ሲሆን፣ ከታላቁ የዓድዋ ጦርነት በፊትም ሆነ በኋላ ይህ የኢትዮጵያዊያን ጀግንነት ለመቀጠሉ በርካታ መረጃዎችን ማጣቀስ ይቻላል፡፡ የዓባይ ወንዝ መነሻን ለማወቅ በኢትዮጵያ የተዘዋወረው ጀምስ ብሩስ ኢትዮጵያዊያንን በዚህ ደረጃ ሲገልጻቸው የወቅቱ የምዕራባውያን ሐያሲዎች በማጋነን ልቦለድ የጻፈ ያህል ቢያብጠለጥሉትም፣ ኢትዮጵያውያን በተደጋጋሚ በተለያዩ የጦር ግንባሮች ወራሪዎችንና ተስፋፊዎችን በጀግንነት መክተው እንዳባረሩዋቸው፣ ኢትዮጵያም በአፍሪካ አኅጉር ብቸኛዋ እስካሁን ቅኝ ያልተገዛች አገር ለመሆኗ በዚህ ዘመን ምስክር ማፈላለግ አያሻም፡፡ ዓለም የሚያውቀው ሀቅ ነውና፡፡ ኢትዮጵያዊያን በሉዓላዊነታቸው የማይደራደሩና ለማንም እጅ ጥምዘዛ የማይንበረከኩ መሆናቸውን ደግሞ፣ ታላቁ የዓድዋ ድል ህያው ምስክር ነው፡፡ አሁንም ይህ ገድል አሸብርቆ እንደሚቀጥል ተስፋ አለ፡፡ በታላቁ የህዳሴ ግድብ ላይ በሚደረገው ድርድር አሜሪካ ጣልቃ በመግባት ለግብፅ ያሳየቸው አሳፋሪ ድጋፍ መና መቅረት የሚችለው፣ አሁንም ኢትዮጵያውያን የውስጥ ሽኩቻቸውን አቁመውና ተጠናክረው አንድነታቸውን በተግባር ሲያሳዩ ብቻ ነው፡፡ ለፖለቲካ ሥልጣንም ሆነ ለማንኛውም ጉዳይ የሚደረገው ፉክክርም ሆነ ትንቅንቅ፣ ከኢትዮጵያ ሉዓላዊነትና ህልውና በታች መሆን አለበት፡፡ በዚህ ወሳኝና ታሪካዊ ወቅት የዓድዋ ጀግኖችን አርዓያነት በመከተል፣ በፍፁም ጨዋነትና ትዕግሥት ኅብረ ብሔራዊ አንድነት ማሳየት ተገቢ ነው፡፡ ታላቁ የኢትዮጵያ ህዳሴ ግድብ የኢትዮጵያውያን የጋራ ሀብትና የአንድነት ተምሳሌት ስለሆነ፣ ይህ የጋራ ፕሮጀክት የውጭ ኃይሎች አደጋ ሲደቀንበት ማፈግፈግ አይቻልም፡፡ ኢትዮጵያውያን በአንድነት ሲቆሙ የሚበግራቸው እንደሌለ ስለሚታወቅ፣ በመከፋፈል ለጠላት ዒላማ ተጋላጭ መሆን አይታሰብም፡፡ ኢትዮጵያ ለዓባይ ተፋሰስ 86 በመቶ የውኃ ሀብት እያበረከተች፣ በፍትሐዊ ተጠቃሚነት መርህ በመገዛት ማንንም ለመጉዳት እንደማትፈልግ በተደጋጋሚ ቃል ገብታለች፡፡ እግረ መንገዷንም ከዚህ የውኃ ሀብቷ የኤሌክትሪክ ኃይል በማመንጨት ለመጠቀም ግድብ ስትገነባ ግን፣ በተለይ ከግብፅ በኩል በተደጋጋሚ የሚፈጸምባት በደል ከሚታገሡት በላይ ነው፡፡ እዚህ ድርድር ውስጥ የተገባው ከፍተኛ ትዕግሥት በመላበስ ጭምር ስለሆነ፣ በታዛቢነት ስም ገብታ እንደለመደችው የሸፍጥ ድርጊት ውስጥ በገባችው አሜሪካ ሌላ ተጨማሪ በደል ሲፈጸምባት ኢትዮጵያውያን አይታገሡም፡፡ ግብፅንም ሆነ አሜሪካን ከዚህ ድርጊታችሁ ታቀቡ መባል አለበት፡፡ ኢትዮጵያውያን የማንንም ጣልቃ ገብነት የማይፈልጉና ክብር ያላቸው መሆናቸውን ማስገንዘብ ተገቢ ነው፡፡በዚህ ወቅት ኢትዮጵያ ፊቷን ወደ አፍሪካውያን ወንድሞቿና እህቶቿ ማዞር አለባት፡፡ በወታደራዊ የበላይነቷና በታላቁ አሜሪካ አይዞሽ ባይነት በመተማመን ሰላማዊውን ድርድር ወደ ጦር ሜዳ ፍልሚያ ለመቀየር የምታስበውን ግብፅ ተንኳሽነት፣ በደቡብ አፍሪካ ፕሬዚዳንት በሚመራው የአፍሪካ ኅብረት አማካይነት በመግታት ወደ ድርድር ማምጣት የግድ ነው፡፡ ከዚህ ቀደም በዚህ ጉዳይ ላይ ገለልተኛ ሆኖ የቆየው የአፍሪካ ኅብረት አሁን ጥንካሬውን ማሳየት አለበት፡፡ ይህ እንዲሆንም የኢትዮጵያ መንግሥት ጫና ማሳደር ይጠበቅበታል፡፡ ኢትዮጵያ ለሰላም ስትል ይህንን ዕድል መጠቀም ሲኖርባት፣ የከፋ ነገር ከመጣ ደግሞ እንዴት ማስተናገድ እንደሚቻል ይታወቃል፡፡ ግብፅ ከግማሽ ክፍለ ዘመን በፊት የአስዋን ግድብን ስትገነባ ኢትዮጵያን እንዳላማካረች እየታወቀ፣ ነገር ግን ኢትዮጵያ በምትገነባው ግድብ እንድትደራደር ዕድል ተሰጥቷት በደል ስትፈጽም የአፍሪካ ኅብረት የሩቅ ታዛቢ መሆን የለበትም፡፡ ከኅብረቱ በተጨማሪ ጉዳዩ በቀጥታ የሚመለከታቸው የዓባይ ተፋሰስ አገሮች ‹ነግ በእኔ› ብለው፣ ከዓመታት በፊት ያፀደቁትን የትብብር ማዕቀፍ ስምምነት እንዲከበር እንዲታገሉ ማነሳሳት ይገባል፡፡ ውኃውን በፍትሐዊ ተጠቃሚነት የጎረቤታሞች የጋራ ሀብት እናድርገው ሲባል፣ በቅኝ ግዛት ዘመን ስምምነት መሠረት ግብፅ የበላይ እንድትሆን መፈቀድ የለበትም፡፡ ይህንን ዕብሪት ሲቻል በሰላም ካልሆነም በአርበኝነት መንፈስ ማስተንፈስ እንደሚቻል ማሳወቅ የግድ ይሆናል፡፡ ይህ የጦርነት ነጋሪት ጉሰማ ሳይሆን የሉዓላዊነት ማስከበሪያ ማስጠንቀቂያ ነው፡፡ ኢትዮጵያዊያን በታሪካቸው የሚታወቁት የዘመቱባቸውን ተከላክለው ድባቅ ሲመቱ እንጂ፣ በሌሎች ላይ ሲዘምቱ አለመሆኑን ታሪክ ከበቂ በላይ ይመሰክራል፡፡ አሁንም በሰላም የመጣውን በዘንባባ ዝንጣፊ፣ አሻፈረኝ ብሎ የሚዳፈረውን ደግሞ በሚገባው ቋንቋ ማነጋገር ይቻላል፡፡ አማራጭ ሲጠፋ ሉዓላዊነት የሚከበረው በዚህ መንገድ ብቻ ነው፡፡ ሰሞኑን አሜሪካ በኢትዮጵያ ላይ ሌላ ክህደት ፈጽማለች፡፡ ከዚህ በፊት በቀዳማዊ ኃይለ ሥላሴ ዘመነ መንግሥት ገንዘብ የተከፈለበትን የጦር መሣሪያ አልሰጥ በማለቷ፣ የዚያድ ባሬ ሶማሊያ ወረራ ፈጽማ ከባድ ጉዳት ደርሶብናል፡፡ የደርግ መንግሥት በዚህ
ምክንያት ወደ ምሥራቁ ጎራ በመቀላቀሉ ኢትዮጵያ ለዓመታት ጦርነት ውስጥ ተዘፍቃ ነበር፡፡ ምንም እንኳ አሜሪካ ለጥቅሟ ስትል በዓለም ላይ በርካታ ችግሮች መፍጠሯ ቢታወቅም፣ ካሁን በኋላ በኢትዮጵያ ላይ ሌላ መከራ እንዲመጣ ማድረግ የለባትም፡፡ ኢትዮጵያ ይህንን ችግር በፍጥነት በዲፕሎማሲ በመፍታት የተጣመመውን የአሜሪካ ፖሊሲ እንዲቃና መሥራት አለባት፡፡ የአሜሪካ የተጣመመ የውጭ ጉዳይ ፖሊሲ በአፍሪካ ምድር ታላቁን የውኃ ጦርነት እንዳያስነሳ፣ ዓለም አቀፉ ማኅበረሰብ እንዲረባረብ ማድረግ የኢትዮጵያ መንግሥት ኃላፊነት ነው፡፡  በውጭም ሆነ በአገር ውስጥ ያሉ ኢትዮጵያዊያን፣ በሰከነ መንገድ አሜሪካ እየተከተለች ያለውን አደገኛ ፖሊሲ እንድትቀለብስ ሌት ተቀን መሥራት ይጠበቅባቸዋል፡፡ የኢትዮጵያን ሉዓላዊነት የሚገዳደር ማናለብኝነት መቆም አለበት፡፡ ታላቁ የህዳሴ ግድብ የኢትዮጵያዊያን ዋነኛው ብሔራዊ ጥቅም ስለሆነ፣ ለሌሎች ኃይሎች ጥቅም ማስፈጸሚያ የመስዋዕትነት ጠቦት መሆን የለበትም፡፡ ኢትዮጵያዊያን በኃይለኞች ማስፈራሪያ ወይም ጫና እንደማይንበረከኩ ማሳየት የግድ ነው፡፡ ታላቁ የዓድዋ ድል ተጋድሎና የአርበኝነት ስሜት ዛሬም ህያው መሆኑን ለዓለም ማሳየት ያስፈልጋል፡፡ ኢትዮጵያዊያን በሙሉ ከዳር እስከ ዳር በአንድነት ተሠልፈው፣ ይህንን ዘመን የማይሽረውንና የማይበርድ የጀግንነት ወኔ ለጉልበተኞች ጭምር በማሳየት ማስገንዘብ አለባቸው፡፡ በኢትዮጵያ ሉዓላዊነት ቀልድ የለም!","ሕዝብ,ህዳሴ ግድብ,አሜሪካ,ግብፅ,ግጭት,የአፍሪካ ኅብረት     ",Amharic,ርዕሰ አንቀጽ,
https://www.ethiopianreporter.com/article/18279,የውጭ ተፅዕኖን በብቃት መመከት የሚቻለው ውስጣዊ ስምምነት በመፍጠር ብቻ ነው!,,http://www.ethiopianreporter.com/sites/default/files/2020-03/Cartoon.jpg,በጋዜጣዉ ሪፓርተር,ኢትዮጵያ በታላቁ የህዳሴ ግድብ ምክንያት ከመቼውም ጊዜ በላይ የውጭ ተፅዕኖ ተጋርጦባታል፡፡ ከአምስት ወራት በኋላ የውጭ ጣልቃ ገብነትን ሊጋብዝ የሚችል ምርጫ ታካሂዳለች ተብሎ ይጠበቃል፡፡ በኮረና ቫይረስ ምክንያት የዓለም ኢኮኖሚ እየተቀዛቀዘ በመሆኑ ግንባር ቀደም ተጠቂ ልትሆን ትችላለች፡፡ በውጭ ዕርዳታና ብድር ላይ የተንጠላጠለው ኢኮኖሚ በበቂ መጠን ሥራ መፍጠር ካልቻለ፣ በሚሊዮኖች የሚቆጠሩ ወጣቶች ዕጣ ፈንታ ያሳስባል፡፡ በአጠቃላይ በአገር ውስጥም ሆነ በዓለም አቀፍ ደረጃ የሚስተዋሉ ችግሮች ላይ፣ በቀጥታም ሆነ በተዘዋዋሪ ጉልህ ጉዳት ሊያስከትሉ የሚችሉ ክስተቶች ቢያጋጥሙ በማለት በከፍተኛ ጥንቃቄ መራመድ ተገቢ ነው፡፡ በተለይ የአገር ጉዳይ ያገባናል የሚሉ ወገኖች ከአጉል ብሽሽቅ፣ ትችትና ከማይመስል የፖለቲካ ነጥብ አስቆጣሪነት በመውጣት የመርህ ሰው ቢሆኑ ይመረጣል፡፡ የታላቁ የህዳሴ ግድብ ድርድር ገጽታውን ቀይሮ አደገኛ ምዕራፍ ውስጥ ሲገባ ለምን አሜሪካ ገባችበት ብሎ ከማላዘን፣ ከችግሩ ውስጥ እንዴት መውጣት እንደሚቻል መፍትሔ ማመላከት የተሻለ አቅም ይገነባል፡፡ የተሳሳተን መውቀስ ቀድሞ የነበረና ወደፊትም የሚቀጥል ቢሆንም፣ ከወዲያኛው ወገን በኩል ሊኖር የሚችል ምክንያትን አውቆ ስህተትን ለማረም መረባረብ ተገቢ ነው፡፡ ኢትዮጵያ ውስጥ ሁሉም ነገር ከሥልጣንና ከጥቅም የበላይነት ጋር ብቻ እየተቆራኘ የአገር ጉዳይ ሲዘነጋ፣ ለውጭ ተፅዕኖ በቀላሉ መንበርከክ ይከተላል፡፡ ለዚህም ሲባል ነው በጋራ ብሔራዊ ጉዳዮች ላይ ልዩነትን ይዞ ስምምነት መፍጠር አስፈላጊ የሚሆነው፡፡የዓለም የኢኮኖሚ፣ የፖለቲካና የዲፕሎማሲ ግንኙነቶች የሚዘወሩት ስትራቴጂካዊ ጥቅምን ታሳቢ በማድረግ መሆኑ ለማንም የሚሳት አይደለም፡፡ ከኃያላን አገሮች ጋር የሚደረግ ግንኙነት ከፍተኛ ብልኃትና ጥንቃቄ የሚያስፈልገው ስለሆነ፣ ችግር ማጋጠሙ እየታወቀም ቢሆን ሙከራ መደረጉ ግን አይቀርም፡፡ ከልዕለ ኃያሏ አሜሪካ ጋር በህዳሴው ግድብ የገባንበት ሆድና ጀርባ የሚያደርግ ወቅታዊ ችግር፣ ትዕግሥትን የሚፈታተን ቢሆን እንኳ በዘዴ መቋጨት አለበት፡፡ ይህንን ከባድ ጊዜ በጥበብ በማለፍ ግብፅን ወደ ድርድር ጠረጴዛው ጎትቶ ለማምጣት፣ ኢትዮጵያዊያን በአርቆ አሳቢነትና በአስተዋይነት ልዩነቶቻቸውን ማጥበብ ይጠበቅባቸዋል፡፡ ግብፅ የዓረብ ሊግ አባል አገሮችን ከጎኗ እንዳሠለፈች፣ ኢትዮጵያም የአፍሪካ ኅብረት አባል አገሮችን ከጎኗ ለማሠለፍ ኢትዮጵያውያን መተባበር አለባቸው፡፡ የኢትዮጵያ ሕዝብ ከድህነት ወለል በታች በሚኖርባት አገር ውስጥ፣ መሠረታዊ የማይባሉ ቅራኔዎችን ማጦዝ ቅንጦት ነው፡፡ ሕዝብን በብሔርና በእምነት በመለያየት ማጋጨትም ሆነ የአገርን ሰላምና መረጋጋት መፈታተን፣ በቀጥታም ሆነ በተዘዋዋሪ የውጭ ተፅዕኖ ፈጣሪዎች ተላላኪ መሆን ነው፡፡ ኢትዮጵያዊያን በሰላምና በትብብር መፍታት የሚችሉትን መናኛ ቅራኔ፣ ላልተገባ ዓላማ በማዋል አገርን ቀውስ ውስጥ መክተት ለውጭ ተፅዕኖ ፈጣሪዎች ቀዳዳ መፍጠር ነው፡፡ የውጭ ኃይሎች ጥቅማቸውን ለማስከበር ሲሉ ኢትዮጵያን አተራምሰው፣ ኢትዮጵያውንን ደግሞ እንደ የመናውያንና ሶሪያውያን ለስደት ከመዳረግ አይመለሱም፡፡ ይህ ደግሞ ተራ አሉባልታ ሳይሆን እውነት ነው፡፡ ከዚህ ቀደም የዓባይን መነሻ ለመቆጣጠር የተፈጸሙ ወረራዎችና በጀግኖች ኢትዮጵያዊያን የከሸፉ ጥቃቶች ከበቂ በላይ ይናገራሉ፡፡ ኢትዮጵያዊያን አንድ ሲሆኑ ማንም እንደማይችላቸው ግልጽ ነው፡፡ አንድነታቸው ሲላላ ግን ታሪካዊ ጠላቶች ጎራዴያቸውን ስለው ይነሳሉ፡፡ኢትዮጵያዊያን ከዚህ ቀደም በጀግኖች አባቶቻቸውና እናቶቻቸው ተጋድሎ አገራቸው ታፍራና ተከብራ እዚህ መድረሷን ሲዘክሩ፣ እነሱም በተራቸው የተላለፈላቸውን አደራ የመወጣት ኃላፊነት እንዳለባቸው መገንዘብ ይኖርባቸዋል፡፡ ኢትዮጵያዊያን በጨቋኝ ገዥዎች ሥር ጭምር ሆነው አገራቸውን ከወራሪዎችና ከተስፋፊዎች ሲከላከሉ መኖራቸው የሚታወቅ ስለሆነ፣ በዚህ ዘመን ደግሞ በእኩልነትና በነፃነት የሚኖሩባት ጠንካራ አገር ለመገንባት መረባረብ ግድ ይላቸዋል፡፡ እዚህ ላይ ግን አንድ መራራ ሀቅ ማመን የግድ ይሆናል፡፡ ኢትዮጵያውያን ልሂቃን በታሪካቸው ላይ መግባባት አለመቻላቸው በጣም ያሳፍራል፣ ያሳዝናል፡፡ የጥንቶቹ ኢትዮጵያዊያንም ሆኑ የዛሬዎቹ በጉራዕ፣ በጉንደት፣ በሰሃጢ፣ በዓድዋ፣ በካራማራ፣ በባድመ፣ ወዘተ በተደረጉ ከባድ ጦርነቶች በተገኙ አንፀባራቂ ድሎች እኩል ሲኮሩና አርዓያነታቸውን ሲያንፀባርቁ አይታዩም፡፡ ከዘመነ መሣፍንት ወዲህ በተነሱት በአፄ ቴዎድሮስ፣ በአፄ ዮሐንስ፣ በአፄ ምኒልክ፣ በአፄ ኃይለ ሥላሴ፣ ወዘተ ላይ ያላቸው ምልከታ የፖለቲካ ወለምታ አለበት፡፡ በኢትዮጵያዊ ማንነትና በብሔርተኝነት ውዝግቦች ሚዛናቸውን ይስታሉ፡፡ አገርን ከወራሪዎችና ከተስፋፊዎች ለመከላከል የተደረጉ ተጋድሎዎችን በመግፋት፣ በእርስ በርስ ጦርነት የተገኘን ድል ማጀገን ምን ያህል አሳፋሪ እንደሆነ እንኳ መግባባት የለም፡፡ ኢትዮጵያዊያን ልሂቃን በታሪክ ያጋጠሙ ዝንፈቶችን በመተማመን ለማስተካከል፣ አኩሪ ገድሎችን ደግሞ በመጪው ትውልድ ለማስቀጠል ቢተጉ ኖሮ ለአድፋጭ ጠላት በር አይከፍቱም ነበር፡፡ ኢትዮጵያ ስትጎዳ የኖረችው በዚህ ምክንያት መሆኑን መገንዘብ ይገባል፡፡ ከስህተቶች መማር የግድ ነው፡፡ኢትዮጵያ የታሪክ መስቀለኛ መንገድ ላይ ትገኛለች፡፡ ትክክለኛውን አቅጣጫ ይዛ እንድትጓዝ የማድረግ ኃላፊነት የኢትዮጵያውያን ብቻ ነው፡፡ ለፖለቲካ ሥልጣን የሚደረገው ፉክክር ሥልጡን ሆኖ የሁሉንም ተሳትፎ በእኩልነት እንዲያረጋግጥ ተባብሮ መሥራት ያስፈልጋል፡፡ መጪው ምርጫ ከእንከን የፀዳ እንዲሆን አገር የሚያስተዳድረው መንግሥት፣ ሁሉም የፖለቲካ ፓርቲዎችና ስብስቦች፣ የአገር ጉዳይ ያገባናል የሚሉ አደረጃጀቶችና መላው የኢትዮጵያ ሕዝብ በንቃት መሳተፍ ይጠበቅባቸዋል፡፡ ዘንድሮ ይደረጋል በሚባለው ምርጫ ዋዜማ የተለያዩ የፖለቲካ ፓርቲዎች እስር፣ ማስፈራራት፣ የቢሮ መዘጋት፣ የስብሰባዎች መከልከል፣ የሰነዶች መነጠቅ፣ ወዘተ እንደ ደረሱባቸው ለብሔራዊ ምርጫ ቦርድ አቤቱታ ማቅረባቸው ሲሰማ ያሳዝናል፣ ያሳፍራል፡፡ የፖለቲካ ምኅዳሩ በተሻለ ሁኔታ እየተከፈተ ነው ተብሎ በሚታሰብበት በዚህ ወቅት፣ ምርጫውን ለውጭ ኃይሎች ጣልቃ ገብነት ሊያመቻች የሚችል አጋጣሚ መፈጠር የለበትም፡፡ በተለይ የጠቅላይ ሚኒስትር ዓብይ አህመድ (ዶ/ር) መንግሥት፣ ከእንዲህ ዓይነቱ ክስና ውንጀላ ራሱን ማፅዳት አለበት፡፡ ይህ ምርጫ ኢትዮጵያን ወደ ተሻለ ደረጃ ማሸጋገር አለበት ተብሎ ሲጠበቅ፣ ከዚህ በፊት የነበሩ አሳፋሪ ድርጊቶች እንዲደገሙ መፈቀድ የለበትም፡፡ አቤቱታ አቅራቢ የፖለቲካ ፓርቲዎችም ሆኑ ስብስቦች ራሳቸውን በሚገባ መፈተሽ አለባቸው፡፡ በዚህ ዘመን ከመንግሥታት ባልተናነሰ የፖለቲካ ኃይሎችም ምርጫን የማበላሸትም ሆነ የማጭበርበር ድርጊት ውስጥ እየገቡ መሆኑን፣ በዓለም አቀፍ መድረኮች ጭምር በስፋት እየተወሳ ነው፡፡ በተለይ ‹ሲሞቅ በማንኪያ ሲቀዘቅዝ በእጅ› በሚባል አጉል ብሂል ትርምስ መፍጠር የሚፈልጉ ኃይሎች ይጠንቀቁ፡፡ የሥልጣን ሉዓላዊ ባለቤት የሆነው ሕዝብ ሁሉንም ነገር በትዕግሥትና በአንክሮ እየተከታተለ ነውና፡፡ ይህ ዓይነቱ ድርጊት ለጠላት አመቺ ሁኔታ ከመፍጠር በዘለለ ለኢትዮጵያ አይጠቅማትም፡፡በአንድ ወቅት ጠቅላይ ሚኒስትሩ፣ ‹‹አዲሱ ትውልድ በአሮጌ አስተሳሰብ አይመራም›› ማለታቸው አይዘነጋም፡፡ ስለአዲሱ ትውልድ ሲነገር ታዲያ ከመፈክር ተሸካሚነትና ከፕሮፓጋንዳ አስተጋቢነት እንዴት መላቀቅ እንዳለበት በግልጽ መነጋገር ተገቢ ነው፡፡ አዲሱ ትውልድ ጥራት ያለው ትምህርት፣ ሥነ ምግባርና ሞራላዊ እሴቶች እንዲላበስ ሲደረግ የአገር ፍቅር ስሜት ይሰርፅበታል፡፡ ልዩነቶችን በግጭት ሳይሆን በሰላማዊና በሠለጠነ መንገድ እንዴት መፍታት እንደሚችል ይረዳል፡፡ በስሜታዊነት ሳይሆን በምክንያታዊነት ይመራል፡፡ ታሪክን ሲመረምር የጎራ አሠላለፍ ውስጥ ሆኖ ሳይሆን ሳይንሳዊ ሥነ ዘዴዎችን ይከተላል፡፡ አገርን ከሚያጠፉ ይልቅ የሚያለሙ ተግባራት ውስጥ ይገኛል፡፡ ለሐሳብ ልዕልና እንጂ ለጉልበት ሥፍራ አይሰጥም፡፡ በሐሰተኛ ወሬ ሳይደናበር እውነትን ማረጋገጥ ላይ ያተኩራል፡፡ በተጣራ ማስረጃ እንጂ በግርድፍ መረጃ አይበይንም፡፡ በአጠቃላይ ለፍትሕ፣ ለነፃነትና ለእኩልነት እንጂ ለአምባገነንነት አያጎበድድም፡፡ ለአገር ታላላቅ ጉዳዮችና ለተቋማት ግንባታ ትኩረት ይሰጣል እንጂ ለግለሰቦች ተክለ ሰብዕና አይዋደቅም፡፡ ይህንን የመሰለ ብቁና ንቁ ትውልድ ማፍራት ይገባል፡፡ ሰብዕናው የተሞረደ ልሂቅ ትውልድ ሲፈጠር የአገር ገጽታ ይለወጣል፡፡ ለዚህ ዕውን መሆን ኢትዮጵያዊያን ከፍተኛ ጥረት እያደረጉ መሠረቱን መጣል አለባቸው፡፡ በውጭ ኃይሎች ተፅዕኖዎች ምክንያት ኢትዮጵያ ያለፈችባቸው የመከራ ዘመናት ያብቁ፡፡ ኢትዮጵያዊያን ከመቼውም ጊዜ በላይ ይንቁ፡፡ የውጭ ተፅዕኖን በብቃት መመከት የሚቻለው ውስጣዊ ስምምነት በመፍጠር ብቻ እንደሆነ መገንዘብ ያስፈልጋል! ,"ርዕሰ አንቀጽ,ህዳሴ ግድብ,አሜሪካ,ግብፅ,ዓብይ አህመድ,ምርጫ,ሕዝብ",Amharic,ርዕሰ አንቀጽ,
https://www.ethiopianreporter.com/article/18281,የውጭ ተፅዕኖን በብቃት መመከት የሚቻለው ውስጣዊ ስምምነት በመፍጠር ብቻ ነው!,,http://www.ethiopianreporter.com/sites/default/files/2020-03/amharicI_15.jpg,በጋዜጣዉ ሪፓርተር,ኢትዮጵያ በታላቁ የህዳሴ ግድብ ምክንያት ከመቼውም ጊዜ በላይ የውጭ ተፅዕኖ ተጋርጦባታል፡፡ ከአምስት ወራት በኋላ የውጭ ጣልቃ ገብነትን ሊጋብዝ የሚችል ምርጫ ታካሂዳለች ተብሎ ይጠበቃል፡፡ በኮረና ቫይረስ ምክንያት የዓለም ኢኮኖሚ እየተቀዛቀዘ በመሆኑ ግንባር ቀደም ተጠቂ ልትሆን ትችላለች፡፡ በውጭ ዕርዳታና ብድር ላይ የተንጠላጠለው ኢኮኖሚ በበቂ መጠን ሥራ መፍጠር ካልቻለ፣ በሚሊዮኖች የሚቆጠሩ ወጣቶች ዕጣ ፈንታ ያሳስባል፡፡ በአጠቃላይ በአገር ውስጥም ሆነ በዓለም አቀፍ ደረጃ የሚስተዋሉ ችግሮች ላይ፣ በቀጥታም ሆነ በተዘዋዋሪ ጉልህ ጉዳት ሊያስከትሉ የሚችሉ ክስተቶች ቢያጋጥሙ በማለት በከፍተኛ ጥንቃቄ መራመድ ተገቢ ነው፡፡ በተለይ የአገር ጉዳይ ያገባናል የሚሉ ወገኖች ከአጉል ብሽሽቅ፣ ትችትና ከማይመስል የፖለቲካ ነጥብ አስቆጣሪነት በመውጣት የመርህ ሰው ቢሆኑ ይመረጣል፡፡ የታላቁ የህዳሴ ግድብ ድርድር ገጽታውን ቀይሮ አደገኛ ምዕራፍ ውስጥ ሲገባ ለምን አሜሪካ ገባችበት ብሎ ከማላዘን፣ ከችግሩ ውስጥ እንዴት መውጣት እንደሚቻል መፍትሔ ማመላከት የተሻለ አቅም ይገነባል፡፡ የተሳሳተን መውቀስ ቀድሞ የነበረና ወደፊትም የሚቀጥል ቢሆንም፣ ከወዲያኛው ወገን በኩል ሊኖር የሚችል ምክንያትን አውቆ ስህተትን ለማረም መረባረብ ተገቢ ነው፡፡ ኢትዮጵያ ውስጥ ሁሉም ነገር ከሥልጣንና ከጥቅም የበላይነት ጋር ብቻ እየተቆራኘ የአገር ጉዳይ ሲዘነጋ፣ ለውጭ ተፅዕኖ በቀላሉ መንበርከክ ይከተላል፡፡ ለዚህም ሲባል ነው በጋራ ብሔራዊ ጉዳዮች ላይ ልዩነትን ይዞ ስምምነት መፍጠር አስፈላጊ የሚሆነው፡፡የዓለም የኢኮኖሚ፣ የፖለቲካና የዲፕሎማሲ ግንኙነቶች የሚዘወሩት ስትራቴጂካዊ ጥቅምን ታሳቢ በማድረግ መሆኑ ለማንም የሚሳት አይደለም፡፡ ከኃያላን አገሮች ጋር የሚደረግ ግንኙነት ከፍተኛ ብልኃትና ጥንቃቄ የሚያስፈልገው ስለሆነ፣ ችግር ማጋጠሙ እየታወቀም ቢሆን ሙከራ መደረጉ ግን አይቀርም፡፡ ከልዕለ ኃያሏ አሜሪካ ጋር በህዳሴው ግድብ የገባንበት ሆድና ጀርባ የሚያደርግ ወቅታዊ ችግር፣ ትዕግሥትን የሚፈታተን ቢሆን እንኳ በዘዴ መቋጨት አለበት፡፡ ይህንን ከባድ ጊዜ በጥበብ በማለፍ ግብፅን ወደ ድርድር ጠረጴዛው ጎትቶ ለማምጣት፣ ኢትዮጵያዊያን በአርቆ አሳቢነትና በአስተዋይነት ልዩነቶቻቸውን ማጥበብ ይጠበቅባቸዋል፡፡ ግብፅ የዓረብ ሊግ አባል አገሮችን ከጎኗ እንዳሠለፈች፣ ኢትዮጵያም የአፍሪካ ኅብረት አባል አገሮችን ከጎኗ ለማሠለፍ ኢትዮጵያውያን መተባበር አለባቸው፡፡ የኢትዮጵያ ሕዝብ ከድህነት ወለል በታች በሚኖርባት አገር ውስጥ፣ መሠረታዊ የማይባሉ ቅራኔዎችን ማጦዝ ቅንጦት ነው፡፡ ሕዝብን በብሔርና በእምነት በመለያየት ማጋጨትም ሆነ የአገርን ሰላምና መረጋጋት መፈታተን፣ በቀጥታም ሆነ በተዘዋዋሪ የውጭ ተፅዕኖ ፈጣሪዎች ተላላኪ መሆን ነው፡፡ ኢትዮጵያዊያን በሰላምና በትብብር መፍታት የሚችሉትን መናኛ ቅራኔ፣ ላልተገባ ዓላማ በማዋል አገርን ቀውስ ውስጥ መክተት ለውጭ ተፅዕኖ ፈጣሪዎች ቀዳዳ መፍጠር ነው፡፡ የውጭ ኃይሎች ጥቅማቸውን ለማስከበር ሲሉ ኢትዮጵያን አተራምሰው፣ ኢትዮጵያውንን ደግሞ እንደ የመናውያንና ሶሪያውያን ለስደት ከመዳረግ አይመለሱም፡፡ ይህ ደግሞ ተራ አሉባልታ ሳይሆን እውነት ነው፡፡ ከዚህ ቀደም የዓባይን መነሻ ለመቆጣጠር የተፈጸሙ ወረራዎችና በጀግኖች ኢትዮጵያዊያን የከሸፉ ጥቃቶች ከበቂ በላይ ይናገራሉ፡፡ ኢትዮጵያዊያን አንድ ሲሆኑ ማንም እንደማይችላቸው ግልጽ ነው፡፡ አንድነታቸው ሲላላ ግን ታሪካዊ ጠላቶች ጎራዴያቸውን ስለው ይነሳሉ፡፡ኢትዮጵያዊያን ከዚህ ቀደም በጀግኖች አባቶቻቸውና እናቶቻቸው ተጋድሎ አገራቸው ታፍራና ተከብራ እዚህ መድረሷን ሲዘክሩ፣ እነሱም በተራቸው የተላለፈላቸውን አደራ የመወጣት ኃላፊነት እንዳለባቸው መገንዘብ ይኖርባቸዋል፡፡ ኢትዮጵያዊያን በጨቋኝ ገዥዎች ሥር ጭምር ሆነው አገራቸውን ከወራሪዎችና ከተስፋፊዎች ሲከላከሉ መኖራቸው የሚታወቅ ስለሆነ፣ በዚህ ዘመን ደግሞ በእኩልነትና በነፃነት የሚኖሩባት ጠንካራ አገር ለመገንባት መረባረብ ግድ ይላቸዋል፡፡ እዚህ ላይ ግን አንድ መራራ ሀቅ ማመን የግድ ይሆናል፡፡ ኢትዮጵያውያን ልሂቃን በታሪካቸው ላይ መግባባት አለመቻላቸው በጣም ያሳፍራል፣ ያሳዝናል፡፡ የጥንቶቹ ኢትዮጵያዊያንም ሆኑ የዛሬዎቹ በጉራዕ፣ በጉንደት፣ በሰሃጢ፣ በዓድዋ፣ በካራማራ፣ በባድመ፣ ወዘተ በተደረጉ ከባድ ጦርነቶች በተገኙ አንፀባራቂ ድሎች እኩል ሲኮሩና አርዓያነታቸውን ሲያንፀባርቁ አይታዩም፡፡ ከዘመነ መሣፍንት ወዲህ በተነሱት በአፄ ቴዎድሮስ፣ በአፄ ዮሐንስ፣ በአፄ ምኒልክ፣ በአፄ ኃይለ ሥላሴ፣ ወዘተ ላይ ያላቸው ምልከታ የፖለቲካ ወለምታ አለበት፡፡ በኢትዮጵያዊ ማንነትና በብሔርተኝነት ውዝግቦች ሚዛናቸውን ይስታሉ፡፡ አገርን ከወራሪዎችና ከተስፋፊዎች ለመከላከል የተደረጉ ተጋድሎዎችን በመግፋት፣ በእርስ በርስ ጦርነት የተገኘን ድል ማጀገን ምን ያህል አሳፋሪ እንደሆነ እንኳ መግባባት የለም፡፡ ኢትዮጵያዊያን ልሂቃን በታሪክ ያጋጠሙ ዝንፈቶችን በመተማመን ለማስተካከል፣ አኩሪ ገድሎችን ደግሞ በመጪው ትውልድ ለማስቀጠል ቢተጉ ኖሮ ለአድፋጭ ጠላት በር አይከፍቱም ነበር፡፡ ኢትዮጵያ ስትጎዳ የኖረችው በዚህ ምክንያት መሆኑን መገንዘብ ይገባል፡፡ ከስህተቶች መማር የግድ ነው፡፡ኢትዮጵያ የታሪክ መስቀለኛ መንገድ ላይ ትገኛለች፡፡ ትክክለኛውን አቅጣጫ ይዛ እንድትጓዝ የማድረግ ኃላፊነት የኢትዮጵያውያን ብቻ ነው፡፡ ለፖለቲካ ሥልጣን የሚደረገው ፉክክር ሥልጡን ሆኖ የሁሉንም ተሳትፎ በእኩልነት እንዲያረጋግጥ ተባብሮ መሥራት ያስፈልጋል፡፡ መጪው ምርጫ ከእንከን የፀዳ እንዲሆን አገር የሚያስተዳድረው መንግሥት፣ ሁሉም የፖለቲካ ፓርቲዎችና ስብስቦች፣ የአገር ጉዳይ ያገባናል የሚሉ አደረጃጀቶችና መላው የኢትዮጵያ ሕዝብ በንቃት መሳተፍ ይጠበቅባቸዋል፡፡ ዘንድሮ ይደረጋል በሚባለው ምርጫ ዋዜማ የተለያዩ የፖለቲካ ፓርቲዎች እስር፣ ማስፈራራት፣ የቢሮ መዘጋት፣ የስብሰባዎች መከልከል፣ የሰነዶች መነጠቅ፣ ወዘተ እንደ ደረሱባቸው ለብሔራዊ ምርጫ ቦርድ አቤቱታ ማቅረባቸው ሲሰማ ያሳዝናል፣ ያሳፍራል፡፡ የፖለቲካ ምኅዳሩ በተሻለ ሁኔታ እየተከፈተ ነው ተብሎ በሚታሰብበት በዚህ ወቅት፣ ምርጫውን ለውጭ ኃይሎች ጣልቃ ገብነት ሊያመቻች የሚችል አጋጣሚ መፈጠር የለበትም፡፡ በተለይ የጠቅላይ ሚኒስትር ዓብይ አህመድ (ዶ/ር) መንግሥት፣ ከእንዲህ ዓይነቱ ክስና ውንጀላ ራሱን ማፅዳት አለበት፡፡ ይህ ምርጫ ኢትዮጵያን ወደ ተሻለ ደረጃ ማሸጋገር አለበት ተብሎ ሲጠበቅ፣ ከዚህ በፊት የነበሩ አሳፋሪ ድርጊቶች እንዲደገሙ መፈቀድ የለበትም፡፡ አቤቱታ አቅራቢ የፖለቲካ ፓርቲዎችም ሆኑ ስብስቦች ራሳቸውን በሚገባ መፈተሽ አለባቸው፡፡ በዚህ ዘመን ከመንግሥታት ባልተናነሰ የፖለቲካ ኃይሎችም ምርጫን የማበላሸትም ሆነ የማጭበርበር ድርጊት ውስጥ እየገቡ መሆኑን፣ በዓለም አቀፍ መድረኮች ጭምር በስፋት እየተወሳ ነው፡፡ በተለይ ‹ሲሞቅ በማንኪያ ሲቀዘቅዝ በእጅ› በሚባል አጉል ብሂል ትርምስ መፍጠር የሚፈልጉ ኃይሎች ይጠንቀቁ፡፡ የሥልጣን ሉዓላዊ ባለቤት የሆነው ሕዝብ ሁሉንም ነገር በትዕግሥትና በአንክሮ እየተከታተለ ነውና፡፡ ይህ ዓይነቱ ድርጊት ለጠላት አመቺ ሁኔታ ከመፍጠር በዘለለ ለኢትዮጵያ አይጠቅማትም፡፡በአንድ ወቅት ጠቅላይ ሚኒስትሩ፣ ‹‹አዲሱ ትውልድ በአሮጌ አስተሳሰብ አይመራም›› ማለታቸው አይዘነጋም፡፡ ስለአዲሱ ትውልድ ሲነገር ታዲያ ከመፈክር ተሸካሚነትና ከፕሮፓጋንዳ አስተጋቢነት እንዴት መላቀቅ እንዳለበት በግልጽ መነጋገር ተገቢ ነው፡፡ አዲሱ ትውልድ ጥራት ያለው ትምህርት፣ ሥነ ምግባርና ሞራላዊ እሴቶች እንዲላበስ ሲደረግ የአገር ፍቅር ስሜት ይሰርፅበታል፡፡ ልዩነቶችን በግጭት ሳይሆን በሰላማዊና በሠለጠነ መንገድ እንዴት መፍታት እንደሚችል ይረዳል፡፡ በስሜታዊነት ሳይሆን በምክንያታዊነት ይመራል፡፡ ታሪክን ሲመረምር የጎራ አሠላለፍ ውስጥ ሆኖ ሳይሆን ሳይንሳዊ ሥነ ዘዴዎችን ይከተላል፡፡ አገርን ከሚያጠፉ ይልቅ የሚያለሙ ተግባራት ውስጥ ይገኛል፡፡ ለሐሳብ ልዕልና እንጂ ለጉልበት ሥፍራ አይሰጥም፡፡ በሐሰተኛ ወሬ ሳይደናበር እውነትን ማረጋገጥ ላይ ያተኩራል፡፡ በተጣራ ማስረጃ እንጂ በግርድፍ መረጃ አይበይንም፡፡ በአጠቃላይ ለፍትሕ፣ ለነፃነትና ለእኩልነት እንጂ ለአምባገነንነት አያጎበድድም፡፡ ለአገር ታላላቅ ጉዳዮችና ለተቋማት ግንባታ ትኩረት ይሰጣል እንጂ ለግለሰቦች ተክለ ሰብዕና አይዋደቅም፡፡ ይህንን የመሰለ ብቁና ንቁ ትውልድ ማፍራት ይገባል፡፡ ሰብዕናው የተሞረደ ልሂቅ ትውልድ ሲፈጠር የአገር ገጽታ ይለወጣል፡፡ ለዚህ ዕውን መሆን ኢትዮጵያዊያን ከፍተኛ ጥረት እያደረጉ መሠረቱን መጣል አለባቸው፡፡ በውጭ ኃይሎች ተፅዕኖዎች ምክንያት ኢትዮጵያ ያለፈችባቸው የመከራ ዘመናት ያብቁ፡፡ ኢትዮጵያዊያን ከመቼውም ጊዜ በላይ ይንቁ፡፡ የውጭ ተፅዕኖን በብቃት መመከት የሚቻለው ውስጣዊ ስምምነት በመፍጠር ብቻ እንደሆነ መገንዘብ ያስፈልጋል! ,"ህዳሴ ግድብ,አሜሪካ,ግብፅ,ዓብይ አህመድ,ምርጫ,ሕዝብ     ",Amharic,ርዕሰ አንቀጽ,
https://www.ethiopianreporter.com/index.php/article/18238,በኢትዮጵያ ሉዓላዊነት ቀልድ የለም!,,http://www.ethiopianreporter.com/sites/default/files/2020-03/amharic-I_0.jpg,በጋዜጣዉ ሪፓርተር,"ኢትዮጵያውያን መቼም ሆነ የትም በአገራቸው ሉዓላዊነት ላይ ተደራድረው አያውቁም፡፡ ኢትዮጵያውያን የሚለያዩባቸው የተለያዩ ጉዳዮች ቢኖሯቸው እንኳ፣ በአገር ሉዓላዊነት ላይ ግን መቼም ቢሆን ተለያይተው አያውቁም፡፡ የውስጥ ጉዳያቸው ተካሮ ወደ ግጭት ቢያመራም፣ የአገር ሉዓላዊነትን የሚደፍር የውጭ ጠላት ሲነሳ ግን በአንድነት ለመቆም ተወዳዳሪ የላቸውም፡፡ በታሪክ የሚታወቁትም ለአገራቸው ባላቸው ወሰን የሌለው ጥልቅ ፍቅር ነው፡፡ በጊዜያዊ ጠብ ሲኮራረፉ እንኳ ወሳኙ ጊዜ ሲመጣ ስምምነት ፈጥረው አንድ ላይ እንደሚቆሙ ታሪክ ህያው ምስክር ነው፡፡ ኢትዮጵያውያን በአገር ሉዓላዊነት ቀልድ የለም ሲሉ መልዕክቱ ግልጽ ነው፡፡ ለእነሱ የኢትዮጵያ ሉዓላዊነት ማለት ብሔራዊ ጥቅም፣ ደኅንነት፣ ነፃነት፣ መብትና ክብር ማለት ነው፡፡ በኢትዮጵያ ሉዓላዊነት ማንም ጣልቃ መግባትም ሆነ መወሰን አይችልም፡፡ ኢትዮጵያውያን ከታላቁ የዓድዋ የጀግንነት ድል ታሪክ የቀሰሙት፣ ሉዓላዊነትን በአንድነት ቆሞ ማስከበር ነው፡፡ ሰሞኑን በ124ኛው የዓድዋ ድል ክብረ በዓል ላይ በኢትዮጵያዊያን ሲተላለፉ የነበሩ መልዕክቶች በግልጽ ያመላከቱት፣ በኢትዮጵያ ሉዓላዊነት ላይ ፈፅሞ መደራደር እንደማይቻል ነው፡፡ በተለይ ሰሞኑን የአሜሪካ መንግሥት የታላቁን የህዳሴ ግድብ አስመልክቶ ያወጣው ሉዓላዊነትን የሚጋፋ አሳፋሪ መግለጫ፣ የበርካታ ኢትዮጵያውያንን ቁጣ የቀሰቀሰ ከመሆኑም በላይ የተለያዩ የፖለቲካ አመለካከት ያላቸውን ወገኖች በአንድነት ያሠለፈ ነው፡፡ ኢትዮጵያውያን በገዛ ጉልበታቸውና ገንዘባቸው ያለ ማንም አጋዥ በሚገነቡት ታላቁ የህዳሴ ብሔራዊ ፕሮጀክታቸው ላይ የተቃጣው ጣልቃ ገብነት፣ መቼም ቢሆን የማይታገሱትና የማይደራደሩበት እንደሆነ በግልጽ አቋማቸውን እየገለጹ ነው፡፡ በሉዓላዊነት ቀልድ የለም ብለዋል፡፡እዚህ ላይ አንድ የታሪክ ሰበዝ በመምዘዝ የጥንቶቹን ኢትዮጵያውያን ገድል ከዚህ ትውልድ ጋር ማያያዝ አስፈላጊ ነው፡፡ በ17ኛው ክፍለ ዘመን የዓባይን ወንዝ መነሻ ለማወቅ፣ ወደ ኢትዮጵያ የመጣው ስኮትላንዳዊ አሳሽ ጀምስ ብሩስ የሰጠውን ምስክርነት ማውሳት ጠቃሚ ነው፡፡ እ.አ.ኤ. ከ1769 እስከ 1774 በኢትዮጵያ ቆይታ ያደረገው ጀምስ ብሩስ በወቅቱ የታዘበውን ባሰፈረበት ጽሑፍ፣ ‹‹ኢትዮጵያዊያን በሰላም ጊዜ እርስ በርሳቸው ቢዋጉም፣ የውጭ ጠላት ሲመጣ ግን ግማሽ ጨረቃ ቅርፅ ሠርተው ድምጥማጡን ያጠፉታል፤›› ብሎ ነበር፡፡ እንደ ጀምስ ብሩስ በርካታ የውጭ ጸሐፍት ይህንን አኩሪ ታሪክ የዘገቡ ሲሆን፣ ከታላቁ የዓድዋ ጦርነት በፊትም ሆነ በኋላ ይህ የኢትዮጵያዊያን ጀግንነት ለመቀጠሉ በርካታ መረጃዎችን ማጣቀስ ይቻላል፡፡ የዓባይ ወንዝ መነሻን ለማወቅ በኢትዮጵያ የተዘዋወረው ጀምስ ብሩስ ኢትዮጵያዊያንን በዚህ ደረጃ ሲገልጻቸው የወቅቱ የምዕራባውያን ሐያሲዎች በማጋነን ልቦለድ የጻፈ ያህል ቢያብጠለጥሉትም፣ ኢትዮጵያውያን በተደጋጋሚ በተለያዩ የጦር ግንባሮች ወራሪዎችንና ተስፋፊዎችን በጀግንነት መክተው እንዳባረሩዋቸው፣ ኢትዮጵያም በአፍሪካ አኅጉር ብቸኛዋ እስካሁን ቅኝ ያልተገዛች አገር ለመሆኗ በዚህ ዘመን ምስክር ማፈላለግ አያሻም፡፡ ዓለም የሚያውቀው ሀቅ ነውና፡፡ ኢትዮጵያዊያን በሉዓላዊነታቸው የማይደራደሩና ለማንም እጅ ጥምዘዛ የማይንበረከኩ መሆናቸውን ደግሞ፣ ታላቁ የዓድዋ ድል ህያው ምስክር ነው፡፡ አሁንም ይህ ገድል አሸብርቆ እንደሚቀጥል ተስፋ አለ፡፡ በታላቁ የህዳሴ ግድብ ላይ በሚደረገው ድርድር አሜሪካ ጣልቃ በመግባት ለግብፅ ያሳየቸው አሳፋሪ ድጋፍ መና መቅረት የሚችለው፣ አሁንም ኢትዮጵያውያን የውስጥ ሽኩቻቸውን አቁመውና ተጠናክረው አንድነታቸውን በተግባር ሲያሳዩ ብቻ ነው፡፡ ለፖለቲካ ሥልጣንም ሆነ ለማንኛውም ጉዳይ የሚደረገው ፉክክርም ሆነ ትንቅንቅ፣ ከኢትዮጵያ ሉዓላዊነትና ህልውና በታች መሆን አለበት፡፡ በዚህ ወሳኝና ታሪካዊ ወቅት የዓድዋ ጀግኖችን አርዓያነት በመከተል፣ በፍፁም ጨዋነትና ትዕግሥት ኅብረ ብሔራዊ አንድነት ማሳየት ተገቢ ነው፡፡ ታላቁ የኢትዮጵያ ህዳሴ ግድብ የኢትዮጵያውያን የጋራ ሀብትና የአንድነት ተምሳሌት ስለሆነ፣ ይህ የጋራ ፕሮጀክት የውጭ ኃይሎች አደጋ ሲደቀንበት ማፈግፈግ አይቻልም፡፡ ኢትዮጵያውያን በአንድነት ሲቆሙ የሚበግራቸው እንደሌለ ስለሚታወቅ፣ በመከፋፈል ለጠላት ዒላማ ተጋላጭ መሆን አይታሰብም፡፡ ኢትዮጵያ ለዓባይ ተፋሰስ 86 በመቶ የውኃ ሀብት እያበረከተች፣ በፍትሐዊ ተጠቃሚነት መርህ በመገዛት ማንንም ለመጉዳት እንደማትፈልግ በተደጋጋሚ ቃል ገብታለች፡፡ እግረ መንገዷንም ከዚህ የውኃ ሀብቷ የኤሌክትሪክ ኃይል በማመንጨት ለመጠቀም ግድብ ስትገነባ ግን፣ በተለይ ከግብፅ በኩል በተደጋጋሚ የሚፈጸምባት በደል ከሚታገሡት በላይ ነው፡፡ እዚህ ድርድር ውስጥ የተገባው ከፍተኛ ትዕግሥት በመላበስ ጭምር ስለሆነ፣ በታዛቢነት ስም ገብታ እንደለመደችው የሸፍጥ ድርጊት ውስጥ በገባችው አሜሪካ ሌላ ተጨማሪ በደል ሲፈጸምባት ኢትዮጵያውያን አይታገሡም፡፡ ግብፅንም ሆነ አሜሪካን ከዚህ ድርጊታችሁ ታቀቡ መባል አለበት፡፡ ኢትዮጵያውያን የማንንም ጣልቃ ገብነት የማይፈልጉና ክብር ያላቸው መሆናቸውን ማስገንዘብ ተገቢ ነው፡፡በዚህ ወቅት ኢትዮጵያ ፊቷን ወደ አፍሪካውያን ወንድሞቿና እህቶቿ ማዞር አለባት፡፡ በወታደራዊ የበላይነቷና በታላቁ አሜሪካ አይዞሽ ባይነት በመተማመን ሰላማዊውን ድርድር ወደ ጦር ሜዳ ፍልሚያ ለመቀየር የምታስበውን ግብፅ ተንኳሽነት፣ በደቡብ አፍሪካ ፕሬዚዳንት በሚመራው የአፍሪካ ኅብረት አማካይነት በመግታት ወደ ድርድር ማምጣት የግድ ነው፡፡ ከዚህ ቀደም በዚህ ጉዳይ ላይ ገለልተኛ ሆኖ የቆየው የአፍሪካ ኅብረት አሁን ጥንካሬውን ማሳየት አለበት፡፡ ይህ እንዲሆንም የኢትዮጵያ መንግሥት ጫና ማሳደር ይጠበቅበታል፡፡ ኢትዮጵያ ለሰላም ስትል ይህንን ዕድል መጠቀም ሲኖርባት፣ የከፋ ነገር ከመጣ ደግሞ እንዴት ማስተናገድ እንደሚቻል ይታወቃል፡፡ ግብፅ ከግማሽ ክፍለ ዘመን በፊት የአስዋን ግድብን ስትገነባ ኢትዮጵያን እንዳላማካረች እየታወቀ፣ ነገር ግን ኢትዮጵያ በምትገነባው ግድብ እንድትደራደር ዕድል ተሰጥቷት በደል ስትፈጽም የአፍሪካ ኅብረት የሩቅ ታዛቢ መሆን የለበትም፡፡ ከኅብረቱ በተጨማሪ ጉዳዩ በቀጥታ የሚመለከታቸው የዓባይ ተፋሰስ አገሮች ‹ነግ በእኔ› ብለው፣ ከዓመታት በፊት ያፀደቁትን የትብብር ማዕቀፍ ስምምነት እንዲከበር እንዲታገሉ ማነሳሳት ይገባል፡፡ ውኃውን በፍትሐዊ ተጠቃሚነት የጎረቤታሞች የጋራ ሀብት እናድርገው ሲባል፣ በቅኝ ግዛት ዘመን ስምምነት መሠረት ግብፅ የበላይ እንድትሆን መፈቀድ የለበትም፡፡ ይህንን ዕብሪት ሲቻል በሰላም ካልሆነም በአርበኝነት መንፈስ ማስተንፈስ እንደሚቻል ማሳወቅ የግድ ይሆናል፡፡ ይህ የጦርነት ነጋሪት ጉሰማ ሳይሆን የሉዓላዊነት ማስከበሪያ ማስጠንቀቂያ ነው፡፡ ኢትዮጵያዊያን በታሪካቸው የሚታወቁት የዘመቱባቸውን ተከላክለው ድባቅ ሲመቱ እንጂ፣ በሌሎች ላይ ሲዘምቱ አለመሆኑን ታሪክ ከበቂ በላይ ይመሰክራል፡፡ አሁንም በሰላም የመጣውን በዘንባባ ዝንጣፊ፣ አሻፈረኝ ብሎ የሚዳፈረውን ደግሞ በሚገባው ቋንቋ ማነጋገር ይቻላል፡፡ አማራጭ ሲጠፋ ሉዓላዊነት የሚከበረው በዚህ መንገድ ብቻ ነው፡፡ ሰሞኑን አሜሪካ በኢትዮጵያ ላይ ሌላ ክህደት ፈጽማለች፡፡ ከዚህ በፊት በቀዳማዊ ኃይለ ሥላሴ ዘመነ መንግሥት ገንዘብ የተከፈለበትን የጦር መሣሪያ አልሰጥ በማለቷ፣ የዚያድ ባሬ ሶማሊያ ወረራ ፈጽማ ከባድ ጉዳት ደርሶብናል፡፡ የደርግ መንግሥት በዚህ
ምክንያት ወደ ምሥራቁ ጎራ በመቀላቀሉ ኢትዮጵያ ለዓመታት ጦርነት ውስጥ ተዘፍቃ ነበር፡፡ ምንም እንኳ አሜሪካ ለጥቅሟ ስትል በዓለም ላይ በርካታ ችግሮች መፍጠሯ ቢታወቅም፣ ካሁን በኋላ በኢትዮጵያ ላይ ሌላ መከራ እንዲመጣ ማድረግ የለባትም፡፡ ኢትዮጵያ ይህንን ችግር በፍጥነት በዲፕሎማሲ በመፍታት የተጣመመውን የአሜሪካ ፖሊሲ እንዲቃና መሥራት አለባት፡፡ የአሜሪካ የተጣመመ የውጭ ጉዳይ ፖሊሲ በአፍሪካ ምድር ታላቁን የውኃ ጦርነት እንዳያስነሳ፣ ዓለም አቀፉ ማኅበረሰብ እንዲረባረብ ማድረግ የኢትዮጵያ መንግሥት ኃላፊነት ነው፡፡  በውጭም ሆነ በአገር ውስጥ ያሉ ኢትዮጵያዊያን፣ በሰከነ መንገድ አሜሪካ እየተከተለች ያለውን አደገኛ ፖሊሲ እንድትቀለብስ ሌት ተቀን መሥራት ይጠበቅባቸዋል፡፡ የኢትዮጵያን ሉዓላዊነት የሚገዳደር ማናለብኝነት መቆም አለበት፡፡ ታላቁ የህዳሴ ግድብ የኢትዮጵያዊያን ዋነኛው ብሔራዊ ጥቅም ስለሆነ፣ ለሌሎች ኃይሎች ጥቅም ማስፈጸሚያ የመስዋዕትነት ጠቦት መሆን የለበትም፡፡ ኢትዮጵያዊያን በኃይለኞች ማስፈራሪያ ወይም ጫና እንደማይንበረከኩ ማሳየት የግድ ነው፡፡ ታላቁ የዓድዋ ድል ተጋድሎና የአርበኝነት ስሜት ዛሬም ህያው መሆኑን ለዓለም ማሳየት ያስፈልጋል፡፡ ኢትዮጵያዊያን በሙሉ ከዳር እስከ ዳር በአንድነት ተሠልፈው፣ ይህንን ዘመን የማይሽረውንና የማይበርድ የጀግንነት ወኔ ለጉልበተኞች ጭምር በማሳየት ማስገንዘብ አለባቸው፡፡ በኢትዮጵያ ሉዓላዊነት ቀልድ የለም!","ሕዝብ,ህዳሴ ግድብ,አሜሪካ,ግብፅ,ግጭት,የአፍሪካ ኅብረት     ",Amharic,ርዕሰ አንቀጽ,
https://www.ethiopianreporter.com/index.php/article/18279,የውጭ ተፅዕኖን በብቃት መመከት የሚቻለው ውስጣዊ ስምምነት በመፍጠር ብቻ ነው!,,http://www.ethiopianreporter.com/sites/default/files/2020-03/Cartoon.jpg,በጋዜጣዉ ሪፓርተር,ኢትዮጵያ በታላቁ የህዳሴ ግድብ ምክንያት ከመቼውም ጊዜ በላይ የውጭ ተፅዕኖ ተጋርጦባታል፡፡ ከአምስት ወራት በኋላ የውጭ ጣልቃ ገብነትን ሊጋብዝ የሚችል ምርጫ ታካሂዳለች ተብሎ ይጠበቃል፡፡ በኮረና ቫይረስ ምክንያት የዓለም ኢኮኖሚ እየተቀዛቀዘ በመሆኑ ግንባር ቀደም ተጠቂ ልትሆን ትችላለች፡፡ በውጭ ዕርዳታና ብድር ላይ የተንጠላጠለው ኢኮኖሚ በበቂ መጠን ሥራ መፍጠር ካልቻለ፣ በሚሊዮኖች የሚቆጠሩ ወጣቶች ዕጣ ፈንታ ያሳስባል፡፡ በአጠቃላይ በአገር ውስጥም ሆነ በዓለም አቀፍ ደረጃ የሚስተዋሉ ችግሮች ላይ፣ በቀጥታም ሆነ በተዘዋዋሪ ጉልህ ጉዳት ሊያስከትሉ የሚችሉ ክስተቶች ቢያጋጥሙ በማለት በከፍተኛ ጥንቃቄ መራመድ ተገቢ ነው፡፡ በተለይ የአገር ጉዳይ ያገባናል የሚሉ ወገኖች ከአጉል ብሽሽቅ፣ ትችትና ከማይመስል የፖለቲካ ነጥብ አስቆጣሪነት በመውጣት የመርህ ሰው ቢሆኑ ይመረጣል፡፡ የታላቁ የህዳሴ ግድብ ድርድር ገጽታውን ቀይሮ አደገኛ ምዕራፍ ውስጥ ሲገባ ለምን አሜሪካ ገባችበት ብሎ ከማላዘን፣ ከችግሩ ውስጥ እንዴት መውጣት እንደሚቻል መፍትሔ ማመላከት የተሻለ አቅም ይገነባል፡፡ የተሳሳተን መውቀስ ቀድሞ የነበረና ወደፊትም የሚቀጥል ቢሆንም፣ ከወዲያኛው ወገን በኩል ሊኖር የሚችል ምክንያትን አውቆ ስህተትን ለማረም መረባረብ ተገቢ ነው፡፡ ኢትዮጵያ ውስጥ ሁሉም ነገር ከሥልጣንና ከጥቅም የበላይነት ጋር ብቻ እየተቆራኘ የአገር ጉዳይ ሲዘነጋ፣ ለውጭ ተፅዕኖ በቀላሉ መንበርከክ ይከተላል፡፡ ለዚህም ሲባል ነው በጋራ ብሔራዊ ጉዳዮች ላይ ልዩነትን ይዞ ስምምነት መፍጠር አስፈላጊ የሚሆነው፡፡የዓለም የኢኮኖሚ፣ የፖለቲካና የዲፕሎማሲ ግንኙነቶች የሚዘወሩት ስትራቴጂካዊ ጥቅምን ታሳቢ በማድረግ መሆኑ ለማንም የሚሳት አይደለም፡፡ ከኃያላን አገሮች ጋር የሚደረግ ግንኙነት ከፍተኛ ብልኃትና ጥንቃቄ የሚያስፈልገው ስለሆነ፣ ችግር ማጋጠሙ እየታወቀም ቢሆን ሙከራ መደረጉ ግን አይቀርም፡፡ ከልዕለ ኃያሏ አሜሪካ ጋር በህዳሴው ግድብ የገባንበት ሆድና ጀርባ የሚያደርግ ወቅታዊ ችግር፣ ትዕግሥትን የሚፈታተን ቢሆን እንኳ በዘዴ መቋጨት አለበት፡፡ ይህንን ከባድ ጊዜ በጥበብ በማለፍ ግብፅን ወደ ድርድር ጠረጴዛው ጎትቶ ለማምጣት፣ ኢትዮጵያዊያን በአርቆ አሳቢነትና በአስተዋይነት ልዩነቶቻቸውን ማጥበብ ይጠበቅባቸዋል፡፡ ግብፅ የዓረብ ሊግ አባል አገሮችን ከጎኗ እንዳሠለፈች፣ ኢትዮጵያም የአፍሪካ ኅብረት አባል አገሮችን ከጎኗ ለማሠለፍ ኢትዮጵያውያን መተባበር አለባቸው፡፡ የኢትዮጵያ ሕዝብ ከድህነት ወለል በታች በሚኖርባት አገር ውስጥ፣ መሠረታዊ የማይባሉ ቅራኔዎችን ማጦዝ ቅንጦት ነው፡፡ ሕዝብን በብሔርና በእምነት በመለያየት ማጋጨትም ሆነ የአገርን ሰላምና መረጋጋት መፈታተን፣ በቀጥታም ሆነ በተዘዋዋሪ የውጭ ተፅዕኖ ፈጣሪዎች ተላላኪ መሆን ነው፡፡ ኢትዮጵያዊያን በሰላምና በትብብር መፍታት የሚችሉትን መናኛ ቅራኔ፣ ላልተገባ ዓላማ በማዋል አገርን ቀውስ ውስጥ መክተት ለውጭ ተፅዕኖ ፈጣሪዎች ቀዳዳ መፍጠር ነው፡፡ የውጭ ኃይሎች ጥቅማቸውን ለማስከበር ሲሉ ኢትዮጵያን አተራምሰው፣ ኢትዮጵያውንን ደግሞ እንደ የመናውያንና ሶሪያውያን ለስደት ከመዳረግ አይመለሱም፡፡ ይህ ደግሞ ተራ አሉባልታ ሳይሆን እውነት ነው፡፡ ከዚህ ቀደም የዓባይን መነሻ ለመቆጣጠር የተፈጸሙ ወረራዎችና በጀግኖች ኢትዮጵያዊያን የከሸፉ ጥቃቶች ከበቂ በላይ ይናገራሉ፡፡ ኢትዮጵያዊያን አንድ ሲሆኑ ማንም እንደማይችላቸው ግልጽ ነው፡፡ አንድነታቸው ሲላላ ግን ታሪካዊ ጠላቶች ጎራዴያቸውን ስለው ይነሳሉ፡፡ኢትዮጵያዊያን ከዚህ ቀደም በጀግኖች አባቶቻቸውና እናቶቻቸው ተጋድሎ አገራቸው ታፍራና ተከብራ እዚህ መድረሷን ሲዘክሩ፣ እነሱም በተራቸው የተላለፈላቸውን አደራ የመወጣት ኃላፊነት እንዳለባቸው መገንዘብ ይኖርባቸዋል፡፡ ኢትዮጵያዊያን በጨቋኝ ገዥዎች ሥር ጭምር ሆነው አገራቸውን ከወራሪዎችና ከተስፋፊዎች ሲከላከሉ መኖራቸው የሚታወቅ ስለሆነ፣ በዚህ ዘመን ደግሞ በእኩልነትና በነፃነት የሚኖሩባት ጠንካራ አገር ለመገንባት መረባረብ ግድ ይላቸዋል፡፡ እዚህ ላይ ግን አንድ መራራ ሀቅ ማመን የግድ ይሆናል፡፡ ኢትዮጵያውያን ልሂቃን በታሪካቸው ላይ መግባባት አለመቻላቸው በጣም ያሳፍራል፣ ያሳዝናል፡፡ የጥንቶቹ ኢትዮጵያዊያንም ሆኑ የዛሬዎቹ በጉራዕ፣ በጉንደት፣ በሰሃጢ፣ በዓድዋ፣ በካራማራ፣ በባድመ፣ ወዘተ በተደረጉ ከባድ ጦርነቶች በተገኙ አንፀባራቂ ድሎች እኩል ሲኮሩና አርዓያነታቸውን ሲያንፀባርቁ አይታዩም፡፡ ከዘመነ መሣፍንት ወዲህ በተነሱት በአፄ ቴዎድሮስ፣ በአፄ ዮሐንስ፣ በአፄ ምኒልክ፣ በአፄ ኃይለ ሥላሴ፣ ወዘተ ላይ ያላቸው ምልከታ የፖለቲካ ወለምታ አለበት፡፡ በኢትዮጵያዊ ማንነትና በብሔርተኝነት ውዝግቦች ሚዛናቸውን ይስታሉ፡፡ አገርን ከወራሪዎችና ከተስፋፊዎች ለመከላከል የተደረጉ ተጋድሎዎችን በመግፋት፣ በእርስ በርስ ጦርነት የተገኘን ድል ማጀገን ምን ያህል አሳፋሪ እንደሆነ እንኳ መግባባት የለም፡፡ ኢትዮጵያዊያን ልሂቃን በታሪክ ያጋጠሙ ዝንፈቶችን በመተማመን ለማስተካከል፣ አኩሪ ገድሎችን ደግሞ በመጪው ትውልድ ለማስቀጠል ቢተጉ ኖሮ ለአድፋጭ ጠላት በር አይከፍቱም ነበር፡፡ ኢትዮጵያ ስትጎዳ የኖረችው በዚህ ምክንያት መሆኑን መገንዘብ ይገባል፡፡ ከስህተቶች መማር የግድ ነው፡፡ኢትዮጵያ የታሪክ መስቀለኛ መንገድ ላይ ትገኛለች፡፡ ትክክለኛውን አቅጣጫ ይዛ እንድትጓዝ የማድረግ ኃላፊነት የኢትዮጵያውያን ብቻ ነው፡፡ ለፖለቲካ ሥልጣን የሚደረገው ፉክክር ሥልጡን ሆኖ የሁሉንም ተሳትፎ በእኩልነት እንዲያረጋግጥ ተባብሮ መሥራት ያስፈልጋል፡፡ መጪው ምርጫ ከእንከን የፀዳ እንዲሆን አገር የሚያስተዳድረው መንግሥት፣ ሁሉም የፖለቲካ ፓርቲዎችና ስብስቦች፣ የአገር ጉዳይ ያገባናል የሚሉ አደረጃጀቶችና መላው የኢትዮጵያ ሕዝብ በንቃት መሳተፍ ይጠበቅባቸዋል፡፡ ዘንድሮ ይደረጋል በሚባለው ምርጫ ዋዜማ የተለያዩ የፖለቲካ ፓርቲዎች እስር፣ ማስፈራራት፣ የቢሮ መዘጋት፣ የስብሰባዎች መከልከል፣ የሰነዶች መነጠቅ፣ ወዘተ እንደ ደረሱባቸው ለብሔራዊ ምርጫ ቦርድ አቤቱታ ማቅረባቸው ሲሰማ ያሳዝናል፣ ያሳፍራል፡፡ የፖለቲካ ምኅዳሩ በተሻለ ሁኔታ እየተከፈተ ነው ተብሎ በሚታሰብበት በዚህ ወቅት፣ ምርጫውን ለውጭ ኃይሎች ጣልቃ ገብነት ሊያመቻች የሚችል አጋጣሚ መፈጠር የለበትም፡፡ በተለይ የጠቅላይ ሚኒስትር ዓብይ አህመድ (ዶ/ር) መንግሥት፣ ከእንዲህ ዓይነቱ ክስና ውንጀላ ራሱን ማፅዳት አለበት፡፡ ይህ ምርጫ ኢትዮጵያን ወደ ተሻለ ደረጃ ማሸጋገር አለበት ተብሎ ሲጠበቅ፣ ከዚህ በፊት የነበሩ አሳፋሪ ድርጊቶች እንዲደገሙ መፈቀድ የለበትም፡፡ አቤቱታ አቅራቢ የፖለቲካ ፓርቲዎችም ሆኑ ስብስቦች ራሳቸውን በሚገባ መፈተሽ አለባቸው፡፡ በዚህ ዘመን ከመንግሥታት ባልተናነሰ የፖለቲካ ኃይሎችም ምርጫን የማበላሸትም ሆነ የማጭበርበር ድርጊት ውስጥ እየገቡ መሆኑን፣ በዓለም አቀፍ መድረኮች ጭምር በስፋት እየተወሳ ነው፡፡ በተለይ ‹ሲሞቅ በማንኪያ ሲቀዘቅዝ በእጅ› በሚባል አጉል ብሂል ትርምስ መፍጠር የሚፈልጉ ኃይሎች ይጠንቀቁ፡፡ የሥልጣን ሉዓላዊ ባለቤት የሆነው ሕዝብ ሁሉንም ነገር በትዕግሥትና በአንክሮ እየተከታተለ ነውና፡፡ ይህ ዓይነቱ ድርጊት ለጠላት አመቺ ሁኔታ ከመፍጠር በዘለለ ለኢትዮጵያ አይጠቅማትም፡፡በአንድ ወቅት ጠቅላይ ሚኒስትሩ፣ ‹‹አዲሱ ትውልድ በአሮጌ አስተሳሰብ አይመራም›› ማለታቸው አይዘነጋም፡፡ ስለአዲሱ ትውልድ ሲነገር ታዲያ ከመፈክር ተሸካሚነትና ከፕሮፓጋንዳ አስተጋቢነት እንዴት መላቀቅ እንዳለበት በግልጽ መነጋገር ተገቢ ነው፡፡ አዲሱ ትውልድ ጥራት ያለው ትምህርት፣ ሥነ ምግባርና ሞራላዊ እሴቶች እንዲላበስ ሲደረግ የአገር ፍቅር ስሜት ይሰርፅበታል፡፡ ልዩነቶችን በግጭት ሳይሆን በሰላማዊና በሠለጠነ መንገድ እንዴት መፍታት እንደሚችል ይረዳል፡፡ በስሜታዊነት ሳይሆን በምክንያታዊነት ይመራል፡፡ ታሪክን ሲመረምር የጎራ አሠላለፍ ውስጥ ሆኖ ሳይሆን ሳይንሳዊ ሥነ ዘዴዎችን ይከተላል፡፡ አገርን ከሚያጠፉ ይልቅ የሚያለሙ ተግባራት ውስጥ ይገኛል፡፡ ለሐሳብ ልዕልና እንጂ ለጉልበት ሥፍራ አይሰጥም፡፡ በሐሰተኛ ወሬ ሳይደናበር እውነትን ማረጋገጥ ላይ ያተኩራል፡፡ በተጣራ ማስረጃ እንጂ በግርድፍ መረጃ አይበይንም፡፡ በአጠቃላይ ለፍትሕ፣ ለነፃነትና ለእኩልነት እንጂ ለአምባገነንነት አያጎበድድም፡፡ ለአገር ታላላቅ ጉዳዮችና ለተቋማት ግንባታ ትኩረት ይሰጣል እንጂ ለግለሰቦች ተክለ ሰብዕና አይዋደቅም፡፡ ይህንን የመሰለ ብቁና ንቁ ትውልድ ማፍራት ይገባል፡፡ ሰብዕናው የተሞረደ ልሂቅ ትውልድ ሲፈጠር የአገር ገጽታ ይለወጣል፡፡ ለዚህ ዕውን መሆን ኢትዮጵያዊያን ከፍተኛ ጥረት እያደረጉ መሠረቱን መጣል አለባቸው፡፡ በውጭ ኃይሎች ተፅዕኖዎች ምክንያት ኢትዮጵያ ያለፈችባቸው የመከራ ዘመናት ያብቁ፡፡ ኢትዮጵያዊያን ከመቼውም ጊዜ በላይ ይንቁ፡፡ የውጭ ተፅዕኖን በብቃት መመከት የሚቻለው ውስጣዊ ስምምነት በመፍጠር ብቻ እንደሆነ መገንዘብ ያስፈልጋል! ,"ርዕሰ አንቀጽ,ህዳሴ ግድብ,አሜሪካ,ግብፅ,ዓብይ አህመድ,ምርጫ,ሕዝብ",Amharic,ርዕሰ አንቀጽ,
https://www.ethiopianreporter.com/index.php/article/18281,የውጭ ተፅዕኖን በብቃት መመከት የሚቻለው ውስጣዊ ስምምነት በመፍጠር ብቻ ነው!,,http://www.ethiopianreporter.com/sites/default/files/2020-03/amharicI_15.jpg,በጋዜጣዉ ሪፓርተር,ኢትዮጵያ በታላቁ የህዳሴ ግድብ ምክንያት ከመቼውም ጊዜ በላይ የውጭ ተፅዕኖ ተጋርጦባታል፡፡ ከአምስት ወራት በኋላ የውጭ ጣልቃ ገብነትን ሊጋብዝ የሚችል ምርጫ ታካሂዳለች ተብሎ ይጠበቃል፡፡ በኮረና ቫይረስ ምክንያት የዓለም ኢኮኖሚ እየተቀዛቀዘ በመሆኑ ግንባር ቀደም ተጠቂ ልትሆን ትችላለች፡፡ በውጭ ዕርዳታና ብድር ላይ የተንጠላጠለው ኢኮኖሚ በበቂ መጠን ሥራ መፍጠር ካልቻለ፣ በሚሊዮኖች የሚቆጠሩ ወጣቶች ዕጣ ፈንታ ያሳስባል፡፡ በአጠቃላይ በአገር ውስጥም ሆነ በዓለም አቀፍ ደረጃ የሚስተዋሉ ችግሮች ላይ፣ በቀጥታም ሆነ በተዘዋዋሪ ጉልህ ጉዳት ሊያስከትሉ የሚችሉ ክስተቶች ቢያጋጥሙ በማለት በከፍተኛ ጥንቃቄ መራመድ ተገቢ ነው፡፡ በተለይ የአገር ጉዳይ ያገባናል የሚሉ ወገኖች ከአጉል ብሽሽቅ፣ ትችትና ከማይመስል የፖለቲካ ነጥብ አስቆጣሪነት በመውጣት የመርህ ሰው ቢሆኑ ይመረጣል፡፡ የታላቁ የህዳሴ ግድብ ድርድር ገጽታውን ቀይሮ አደገኛ ምዕራፍ ውስጥ ሲገባ ለምን አሜሪካ ገባችበት ብሎ ከማላዘን፣ ከችግሩ ውስጥ እንዴት መውጣት እንደሚቻል መፍትሔ ማመላከት የተሻለ አቅም ይገነባል፡፡ የተሳሳተን መውቀስ ቀድሞ የነበረና ወደፊትም የሚቀጥል ቢሆንም፣ ከወዲያኛው ወገን በኩል ሊኖር የሚችል ምክንያትን አውቆ ስህተትን ለማረም መረባረብ ተገቢ ነው፡፡ ኢትዮጵያ ውስጥ ሁሉም ነገር ከሥልጣንና ከጥቅም የበላይነት ጋር ብቻ እየተቆራኘ የአገር ጉዳይ ሲዘነጋ፣ ለውጭ ተፅዕኖ በቀላሉ መንበርከክ ይከተላል፡፡ ለዚህም ሲባል ነው በጋራ ብሔራዊ ጉዳዮች ላይ ልዩነትን ይዞ ስምምነት መፍጠር አስፈላጊ የሚሆነው፡፡የዓለም የኢኮኖሚ፣ የፖለቲካና የዲፕሎማሲ ግንኙነቶች የሚዘወሩት ስትራቴጂካዊ ጥቅምን ታሳቢ በማድረግ መሆኑ ለማንም የሚሳት አይደለም፡፡ ከኃያላን አገሮች ጋር የሚደረግ ግንኙነት ከፍተኛ ብልኃትና ጥንቃቄ የሚያስፈልገው ስለሆነ፣ ችግር ማጋጠሙ እየታወቀም ቢሆን ሙከራ መደረጉ ግን አይቀርም፡፡ ከልዕለ ኃያሏ አሜሪካ ጋር በህዳሴው ግድብ የገባንበት ሆድና ጀርባ የሚያደርግ ወቅታዊ ችግር፣ ትዕግሥትን የሚፈታተን ቢሆን እንኳ በዘዴ መቋጨት አለበት፡፡ ይህንን ከባድ ጊዜ በጥበብ በማለፍ ግብፅን ወደ ድርድር ጠረጴዛው ጎትቶ ለማምጣት፣ ኢትዮጵያዊያን በአርቆ አሳቢነትና በአስተዋይነት ልዩነቶቻቸውን ማጥበብ ይጠበቅባቸዋል፡፡ ግብፅ የዓረብ ሊግ አባል አገሮችን ከጎኗ እንዳሠለፈች፣ ኢትዮጵያም የአፍሪካ ኅብረት አባል አገሮችን ከጎኗ ለማሠለፍ ኢትዮጵያውያን መተባበር አለባቸው፡፡ የኢትዮጵያ ሕዝብ ከድህነት ወለል በታች በሚኖርባት አገር ውስጥ፣ መሠረታዊ የማይባሉ ቅራኔዎችን ማጦዝ ቅንጦት ነው፡፡ ሕዝብን በብሔርና በእምነት በመለያየት ማጋጨትም ሆነ የአገርን ሰላምና መረጋጋት መፈታተን፣ በቀጥታም ሆነ በተዘዋዋሪ የውጭ ተፅዕኖ ፈጣሪዎች ተላላኪ መሆን ነው፡፡ ኢትዮጵያዊያን በሰላምና በትብብር መፍታት የሚችሉትን መናኛ ቅራኔ፣ ላልተገባ ዓላማ በማዋል አገርን ቀውስ ውስጥ መክተት ለውጭ ተፅዕኖ ፈጣሪዎች ቀዳዳ መፍጠር ነው፡፡ የውጭ ኃይሎች ጥቅማቸውን ለማስከበር ሲሉ ኢትዮጵያን አተራምሰው፣ ኢትዮጵያውንን ደግሞ እንደ የመናውያንና ሶሪያውያን ለስደት ከመዳረግ አይመለሱም፡፡ ይህ ደግሞ ተራ አሉባልታ ሳይሆን እውነት ነው፡፡ ከዚህ ቀደም የዓባይን መነሻ ለመቆጣጠር የተፈጸሙ ወረራዎችና በጀግኖች ኢትዮጵያዊያን የከሸፉ ጥቃቶች ከበቂ በላይ ይናገራሉ፡፡ ኢትዮጵያዊያን አንድ ሲሆኑ ማንም እንደማይችላቸው ግልጽ ነው፡፡ አንድነታቸው ሲላላ ግን ታሪካዊ ጠላቶች ጎራዴያቸውን ስለው ይነሳሉ፡፡ኢትዮጵያዊያን ከዚህ ቀደም በጀግኖች አባቶቻቸውና እናቶቻቸው ተጋድሎ አገራቸው ታፍራና ተከብራ እዚህ መድረሷን ሲዘክሩ፣ እነሱም በተራቸው የተላለፈላቸውን አደራ የመወጣት ኃላፊነት እንዳለባቸው መገንዘብ ይኖርባቸዋል፡፡ ኢትዮጵያዊያን በጨቋኝ ገዥዎች ሥር ጭምር ሆነው አገራቸውን ከወራሪዎችና ከተስፋፊዎች ሲከላከሉ መኖራቸው የሚታወቅ ስለሆነ፣ በዚህ ዘመን ደግሞ በእኩልነትና በነፃነት የሚኖሩባት ጠንካራ አገር ለመገንባት መረባረብ ግድ ይላቸዋል፡፡ እዚህ ላይ ግን አንድ መራራ ሀቅ ማመን የግድ ይሆናል፡፡ ኢትዮጵያውያን ልሂቃን በታሪካቸው ላይ መግባባት አለመቻላቸው በጣም ያሳፍራል፣ ያሳዝናል፡፡ የጥንቶቹ ኢትዮጵያዊያንም ሆኑ የዛሬዎቹ በጉራዕ፣ በጉንደት፣ በሰሃጢ፣ በዓድዋ፣ በካራማራ፣ በባድመ፣ ወዘተ በተደረጉ ከባድ ጦርነቶች በተገኙ አንፀባራቂ ድሎች እኩል ሲኮሩና አርዓያነታቸውን ሲያንፀባርቁ አይታዩም፡፡ ከዘመነ መሣፍንት ወዲህ በተነሱት በአፄ ቴዎድሮስ፣ በአፄ ዮሐንስ፣ በአፄ ምኒልክ፣ በአፄ ኃይለ ሥላሴ፣ ወዘተ ላይ ያላቸው ምልከታ የፖለቲካ ወለምታ አለበት፡፡ በኢትዮጵያዊ ማንነትና በብሔርተኝነት ውዝግቦች ሚዛናቸውን ይስታሉ፡፡ አገርን ከወራሪዎችና ከተስፋፊዎች ለመከላከል የተደረጉ ተጋድሎዎችን በመግፋት፣ በእርስ በርስ ጦርነት የተገኘን ድል ማጀገን ምን ያህል አሳፋሪ እንደሆነ እንኳ መግባባት የለም፡፡ ኢትዮጵያዊያን ልሂቃን በታሪክ ያጋጠሙ ዝንፈቶችን በመተማመን ለማስተካከል፣ አኩሪ ገድሎችን ደግሞ በመጪው ትውልድ ለማስቀጠል ቢተጉ ኖሮ ለአድፋጭ ጠላት በር አይከፍቱም ነበር፡፡ ኢትዮጵያ ስትጎዳ የኖረችው በዚህ ምክንያት መሆኑን መገንዘብ ይገባል፡፡ ከስህተቶች መማር የግድ ነው፡፡ኢትዮጵያ የታሪክ መስቀለኛ መንገድ ላይ ትገኛለች፡፡ ትክክለኛውን አቅጣጫ ይዛ እንድትጓዝ የማድረግ ኃላፊነት የኢትዮጵያውያን ብቻ ነው፡፡ ለፖለቲካ ሥልጣን የሚደረገው ፉክክር ሥልጡን ሆኖ የሁሉንም ተሳትፎ በእኩልነት እንዲያረጋግጥ ተባብሮ መሥራት ያስፈልጋል፡፡ መጪው ምርጫ ከእንከን የፀዳ እንዲሆን አገር የሚያስተዳድረው መንግሥት፣ ሁሉም የፖለቲካ ፓርቲዎችና ስብስቦች፣ የአገር ጉዳይ ያገባናል የሚሉ አደረጃጀቶችና መላው የኢትዮጵያ ሕዝብ በንቃት መሳተፍ ይጠበቅባቸዋል፡፡ ዘንድሮ ይደረጋል በሚባለው ምርጫ ዋዜማ የተለያዩ የፖለቲካ ፓርቲዎች እስር፣ ማስፈራራት፣ የቢሮ መዘጋት፣ የስብሰባዎች መከልከል፣ የሰነዶች መነጠቅ፣ ወዘተ እንደ ደረሱባቸው ለብሔራዊ ምርጫ ቦርድ አቤቱታ ማቅረባቸው ሲሰማ ያሳዝናል፣ ያሳፍራል፡፡ የፖለቲካ ምኅዳሩ በተሻለ ሁኔታ እየተከፈተ ነው ተብሎ በሚታሰብበት በዚህ ወቅት፣ ምርጫውን ለውጭ ኃይሎች ጣልቃ ገብነት ሊያመቻች የሚችል አጋጣሚ መፈጠር የለበትም፡፡ በተለይ የጠቅላይ ሚኒስትር ዓብይ አህመድ (ዶ/ር) መንግሥት፣ ከእንዲህ ዓይነቱ ክስና ውንጀላ ራሱን ማፅዳት አለበት፡፡ ይህ ምርጫ ኢትዮጵያን ወደ ተሻለ ደረጃ ማሸጋገር አለበት ተብሎ ሲጠበቅ፣ ከዚህ በፊት የነበሩ አሳፋሪ ድርጊቶች እንዲደገሙ መፈቀድ የለበትም፡፡ አቤቱታ አቅራቢ የፖለቲካ ፓርቲዎችም ሆኑ ስብስቦች ራሳቸውን በሚገባ መፈተሽ አለባቸው፡፡ በዚህ ዘመን ከመንግሥታት ባልተናነሰ የፖለቲካ ኃይሎችም ምርጫን የማበላሸትም ሆነ የማጭበርበር ድርጊት ውስጥ እየገቡ መሆኑን፣ በዓለም አቀፍ መድረኮች ጭምር በስፋት እየተወሳ ነው፡፡ በተለይ ‹ሲሞቅ በማንኪያ ሲቀዘቅዝ በእጅ› በሚባል አጉል ብሂል ትርምስ መፍጠር የሚፈልጉ ኃይሎች ይጠንቀቁ፡፡ የሥልጣን ሉዓላዊ ባለቤት የሆነው ሕዝብ ሁሉንም ነገር በትዕግሥትና በአንክሮ እየተከታተለ ነውና፡፡ ይህ ዓይነቱ ድርጊት ለጠላት አመቺ ሁኔታ ከመፍጠር በዘለለ ለኢትዮጵያ አይጠቅማትም፡፡በአንድ ወቅት ጠቅላይ ሚኒስትሩ፣ ‹‹አዲሱ ትውልድ በአሮጌ አስተሳሰብ አይመራም›› ማለታቸው አይዘነጋም፡፡ ስለአዲሱ ትውልድ ሲነገር ታዲያ ከመፈክር ተሸካሚነትና ከፕሮፓጋንዳ አስተጋቢነት እንዴት መላቀቅ እንዳለበት በግልጽ መነጋገር ተገቢ ነው፡፡ አዲሱ ትውልድ ጥራት ያለው ትምህርት፣ ሥነ ምግባርና ሞራላዊ እሴቶች እንዲላበስ ሲደረግ የአገር ፍቅር ስሜት ይሰርፅበታል፡፡ ልዩነቶችን በግጭት ሳይሆን በሰላማዊና በሠለጠነ መንገድ እንዴት መፍታት እንደሚችል ይረዳል፡፡ በስሜታዊነት ሳይሆን በምክንያታዊነት ይመራል፡፡ ታሪክን ሲመረምር የጎራ አሠላለፍ ውስጥ ሆኖ ሳይሆን ሳይንሳዊ ሥነ ዘዴዎችን ይከተላል፡፡ አገርን ከሚያጠፉ ይልቅ የሚያለሙ ተግባራት ውስጥ ይገኛል፡፡ ለሐሳብ ልዕልና እንጂ ለጉልበት ሥፍራ አይሰጥም፡፡ በሐሰተኛ ወሬ ሳይደናበር እውነትን ማረጋገጥ ላይ ያተኩራል፡፡ በተጣራ ማስረጃ እንጂ በግርድፍ መረጃ አይበይንም፡፡ በአጠቃላይ ለፍትሕ፣ ለነፃነትና ለእኩልነት እንጂ ለአምባገነንነት አያጎበድድም፡፡ ለአገር ታላላቅ ጉዳዮችና ለተቋማት ግንባታ ትኩረት ይሰጣል እንጂ ለግለሰቦች ተክለ ሰብዕና አይዋደቅም፡፡ ይህንን የመሰለ ብቁና ንቁ ትውልድ ማፍራት ይገባል፡፡ ሰብዕናው የተሞረደ ልሂቅ ትውልድ ሲፈጠር የአገር ገጽታ ይለወጣል፡፡ ለዚህ ዕውን መሆን ኢትዮጵያዊያን ከፍተኛ ጥረት እያደረጉ መሠረቱን መጣል አለባቸው፡፡ በውጭ ኃይሎች ተፅዕኖዎች ምክንያት ኢትዮጵያ ያለፈችባቸው የመከራ ዘመናት ያብቁ፡፡ ኢትዮጵያዊያን ከመቼውም ጊዜ በላይ ይንቁ፡፡ የውጭ ተፅዕኖን በብቃት መመከት የሚቻለው ውስጣዊ ስምምነት በመፍጠር ብቻ እንደሆነ መገንዘብ ያስፈልጋል! ,"ህዳሴ ግድብ,አሜሪካ,ግብፅ,ዓብይ አህመድ,ምርጫ,ሕዝብ     ",Amharic,ርዕሰ አንቀጽ,
https://www.ethiopianreporter.com/index.php/article/18277,በየካ ተራራ 40 ሺሕ ካሬ ሜትር ቦታ ለሪል ስቴት በመሰጠቱ የደን ጭፍጨፋ እንደተፈጸመ አቤቱታ ቀረበ,,http://www.ethiopianreporter.com/sites/default/files/2020-03/FotoJet.jpg,ብርሃኑ ፈቃደ,በየካ ተራራ ለዓመታት ተጠብቆ የኖረ የደን ይዞታ ውስጥ የሪል ስቴት ኩባንያ ግንባታ እንዲያካሂድ ከአዲስ አበባ ከተማ አስተዳደር ፈቃድ ማግኘቱን በመግለጽ፣ በ40 ሺሕ ካሬ ሜትር ቦታ ላይ ደን ጭፍጨፋ እየተካሄደ እንደሚገኝ የአካባቢው ነዋሪዎች አቤቱታ አሰሙ፡፡በየካ ተራራ ልዩ ቦታው ላምበረት አቡነ ገብረ መንፈስ ቅዱስ ቤተ ክርስቲያን አካባቢ የወረዳ አምስትና ዘጠኝ ነዋሪ የሆኑ ግለሰቦች እንደገለጹት፣ ለሪል ስቴት ልማት ተብሎ የተሰጠው ቦታ ከዚህ ቀደም ለአረንጓዴ ሥፍራነት ተከልሎ ነበር፡፡ ከዚህ በፊት ጥያቄ ቀርቦ ቦታው ለሪል ስቴት መዋል እንደሌለበት በመታመኑ ግንባታ ሳይካሄድ መቆየቱን ነዋሪዎቹ ይናገራሉ፡፡ የደኑ ይዞታ እስከ 40 ዓመታት ያስቆጠሩ እንደ አጋም ያሉ ዛፎች የሚገኙበት እንደሆነ፣ እስከ ቅርብ ጊዜ ድረስም ሚዳቋን የመሳሰሉ እንስሳት ይታዩበት የነበረ ጫካ ነው ያሉት የአካባቢው ነዋሪ አቶ ሻምበል እዘዘው፣ ከ1997 ዓ.ም. ጀምሮ ቦታው ለሪል ስቴት ሲጠየቅ እየተከለከለ መቆየቱን አስታውሰዋል፡፡  ሆኖም ከጥቂት ቀናት ወዲህ በደኑ ይዞታ ውስጥ አጥር ማጠር እንደተጀመረና ከ17 ያላነሱ ሕጋዊ ይዞታ ያላቸው ነዋሪዎችም ከቦታቸው እንዲነሱ መጠየቃቸውን፣ አንዳንዶቹም በሕጋዊ መንገድ ከእነ ካርታው የገዙትን ይዞታ ቤት እንዳይገነቡበት ዕግድ እየወጣባቸው መቸገራቸውን ገልጸዋል፡፡ ካርታም ሆነ የይዞታ ማረጋገጫ ሰነድ እያላቸው፣ በላያቸው ላይ ለሪል ስቴት ኩባንያው ተደራቢ ካርታ መሰጠቱ ግራ እንዳጋባቸው በመግለጽ ለመንግሥት አቤቱታ እያሰሙ እንደሚገኙ ገልጸዋል፡፡ በአካባቢው ከዚህ ቀደም ትልልቅ ሕንፃዎች መገንባት እንደማይቻል ተጠንቶ እንደነበር፣ ከተራራማነቱ የተነሳ የግል ቤት ለሚገነቡ ከሁለት ፎቅ በላይ እንዳይሠሩ ሲከለከል ቢቆይም፣ ከቅርብ ጊዜ ወዲህ ትልልቅ ከፍታ ያላቸው ሆቴሎች እየተገነቡ መሆናቸውን ነዋሪዎቹ ያስረዳሉ፡፡ በአሁኑ ወቅት ደን እየተመነጠረ ግንባታ እንዲካሄድ የሚደረገው እንቅስቃሴ ወትሮውንም ለጎርፍ የተጋለጠውን አካባቢ ለአደጋ የሚዳርግ፣ በክረምት ወራትም በርካታ ነዋሪዎችን ሥጋት ላይ የሚጥል በመሆኑ መንግሥት በአጽንኦት እንዲመለከተው ነዋሪዎች ጠይቀዋል፡፡ ከይዞታቸው እንደሚነሱና በቤታቸው አጥር ላይም ቀይ ምልክት እየተደረገ መሆኑ አግባብ እንዳልሆነ የገለጹ ነዋሪዎች፣ መንግሥት የሚከተለው አሠራር ግራ እንዳጋባቸው ተናግረዋል፡፡ በአሁኑ ወቅት በከተማ አስተዳደሩ እየተተገበረ ያለው የመሬት ልማት ፕላን አሠራር የተዘበራረቀ መሆኑንና ተራራ አናት ላይ ሪል ስቴት እንዲለማበት መፍቀዱ አንዱ ማሳያ ነው ያሉ አስተያየት ሰጪዎች፣ ከ300 በላይ ነዋሪዎች የተፈራረሙበት ሰነድ ከሦስት ወራት በፊት ለመንግሥት በማስገባትና ለፍርድ ቤት በማቅረብ ጭምር በካርታ ላይ ካርታ ማውጣት ተገቢ እንዳልሆነ በማስዳኘት ዕግድ ቢያስወጡም፣ የፍርድ ቤት ትዕዛዝ ተጥሶ ግንባታ እንዲካሄድ መፈቀዱን አስረድተዋል፡፡ በመሆኑም የከተማው ከንቲባ ጽሕፈት ቤትም ሆነ በተዋረድ የሚገኙ የከተማው አስተዳደር አካላት ችግሩን ተመልክተው እልባት እንዲሰጡበት አሳስበዋል፡፡ ነዋሪዎቹ እንዲህ ያሉትን አቤቱታዎች ቢያሰሙም የብርሃን ጎሕ ሪል ስቴት ባለንብረት የሆኑት ወ/ሮ ፀሐይ ቦጋለ በበኩላቸው፣ ቦታው ለልማት የተሰጣቸው ከ1998 ዓ.ም. ጀምሮ እንደሆነና ሕጋዊ ይዞታቸው በመሆኑ ለማልማት እንቅስቃሴ መጀመራቸውን ለሪፖርተር ገልጸዋል፡፡ ከዚህ በተጨማሪ በተሰጣቸው 40 ሺሕ ካሬ ሜትር ቦታ ላይ የደን ጭፍጨፋ እንዳልፈጸሙ፣ ይልቁንም በአብዛኛው የባህር ዛፍ ብቻ እየመረጡ እንዳስነሱ ሞግተዋል፡፡ አብዛኞቹ ተከራካሪዎቻቸው ሕጋዊ እንዳልሆኑ፣ ይልቁንም አንዳንዶቹ ከጥቂት ቀናት በፊት ካርታ ሲሰጣቸው እንደታዘቡ ጠቁመዋል፡፡ ምንም እንኳ ነዋሪዎቹ ካርታ እንዳላቸው ቢገልጹም፣ በየካ ክፍለ ከተማ በኩል የሚደረግ አግባብነት የጎደለው አሠራር ነው ሲሉም ወቅሰዋል፡፡ ነዋሪዎቹ በበኩላቸው ከአካባቢው ማኅበሰረብ ጋር ተግባብቶና ተስማምቶ መሥራት ሲቻል፣ ደን መመንጠርና የዜጎችን የመኖር መብት መጋፋት አግባብ እንዳልሆነ ጠቁመው፣ ልማቱ ይፈለጋል ከተባለም የጥቂቶችን ህልውና ከመጋፋት ይልቅ በተሰጣቸው ቦታ ብቻ ተወስነው ሊሠሩ ይገባ ነበር ብለዋል፡፡ የሪል ስቴት ኩባንያው ከተሰጠው ወሰን አልፎ እንደመጣባቸው ቢገልጹም፣ ወ/ሮ ፀሐይ በበኩላቸው ነዋሪዎቹ በድርጅታቸው ይዞታ ውስጥ እንደገቡባቸውና አንዳንዶቹም ቦታውን በመሸጥ ጭምር ጣልቃ እንደገቡባቸው ተከራክረዋል፡፡ ለሪል ስቴት ልማቱ የከተማ አስተዳደሩ ሙሉ ድጋፍና ዕውቅና እንደሰጣቸው አስታውቀዋል፡፡  በሁለቱ ወገኖች መካከል የተነሳውን ውዝግብ ለማጣራት ለአዲስ አበባ ከተማ አስተዳደር የመሬት ልማትና ማኔጅመንት ቢሮ፣ በዚህ ተቋም ሥር  ለሚገኘው የመሬት ልማትና ከተማ ማደስ ኤጀንሲ፣ ለከንቲባው ጽሕፈት ቤት ፕሬስ ሴክሬታሪያት፣ እንዲሁም ለየካ ክፍለ ከተማ አስተዳደር ጥያቄዎችን በማቅረብ የአስተዳደሩን አስተያየቶች ለማካተት የተደረገው ጥረት ሳይሳካ ቀርቷል፡፡ የተገኙት ምላሾችም ኃላፊዎች ሥልጠና ላይ ናቸው የሚሉ ሲሆኑ፣ አንዳንዶቹም በመጪው ሳምንት ከጽሕፈት ቤታቸው መረጃ ማግኘት እንደሚቻል የሚገልጽ ምላሽ ሰጥተዋል፡፡ በስልክም ሆነ በአጭር ጽሑፍ ጥያቄ የቀረበላቸው ኃላፊዎች ምላሽ ከመስጠት ተቆጥበዋል፡፡ ይህ በእንዲህ እንዳለ ከ12 ዓመታት በፊት የተመሠረተው የየካ ተራራ ጎረቤታሞች ማኅበር ራሱን እንደ አዲስ በማደራጀትና የየካ ተራራ ነዋሪዎች ማኅበር በሚል የተሻሻለ ስያሜ በመዋቀር፣ በአካባቢው ነዋሪዎች ላይ የሚደርሱ ችግሮችን በጋራ ለመፍታትና በአካባቢው የልማት ሥራዎች ላይ መንቀሳቀስ ስለሚችልባቸው ጉዳዮች ስብሰባ በመጥራት ተወያይቷል፡፡ ማኅበሩን በቦርድ ሰብሳቢነት የሚመሩት አቶ ኢየሱስ ወርቅ ዛፉ ሲሆኑ፣ ወ/ሮ መሠረት ዘውዱ ምክትል ሰብሳቢ ናቸው፡፡ ማኅበሩ በመንገድ ሥራ፣ በትምህርት ቤት ግንባታና በመሳሰሉት ማኅበራዊ ፋይዳ ባላቸው ተግባራት በመሳተፍ የአካባቢውን ነዋሪዎች ችግር ለመቅረፍ እንደሚንቀሳቀስ ወ/ሮ መሠረት አስረድተዋል፡፡ ,"ሪል ስቴት,አዲስ አበባ ከተማ አስተዳደር,መሬት",Amharic,ቢዝነስ,
https://www.ethiopianreporter.com/index.php/article/18295,የአጎዋ ተጠቃሚነትን ለማንሰራራት ያለመው የአሜሪካ ንግድ ዓውደ ርዕይ ከ200 በላይ የኢትዮጵያ ኩባንያዎችን ያሳትፋል,,http://www.ethiopianreporter.com/sites/default/files/2020-03/amharicVIII.jpg,ብርሃኑ ፈቃደ,"የአሜሪካ መንግሥት ላለፉት 20 ዓመታት ለ39 አፍሪካ አገሮች ከኮታና ከቀረጥ ነፃ የገበያ ዕድል በመስጠት ምርቶቸውን ወደ አሜሪካ ገበያዎች እንዲያስገቡ ቢፈቅድም፣ ኢትዮጵያን ጨምሮ በርካታ አገሮች በዕድሉ ሳይጠቀሙበት ቆይተዋል፡፡ አሜሪካ (አፍሪካን ግሮውዝ ኦፖርቹኒቲ አክት አሜሪካ - አጎዋ) በሚል ስያሜ፣ እ.ኤ.አ. በ2000 ያፀደቀችው ሕግ ከ6,500 በላይ ልዩ ልዩ ሸቀጦችን ከአፍሪካ ለመቀበል ፈቃደኛነቷን ያሳየችበት ማዕቀፍ ላለፉት 20 ዓመታት ሲተገበር ቆይቷል፡፡ ይሁን እንጂ የአፍሪካ አምራቾች የአሜሪካ የጥራትና የምርት ደረጃዎችን ማሟላት እየተሳናቸው ከነፃ ገበያው ዕድል ውጭ ሆነው ቆይተዋል፡፡ ይህ የገበያ ዕድል በሕግ ተወስኖ ከመነሻው የፀደቀው ለ15 ዓመታት እንዲያገለግል ቢሆንም፣ እ.ኤ.አ. በ2015 ከማብቃቱ በፊት ለተጨማሪ አሥር ዓመታት እንዲራዘም በአሜሪካ ኮንግረስ በመወሰኑ እየተተገበረ ይገኛል፡፡ በአሁኑ ወቅት ሊጠናቀቅ አምስት ዓመታት የቀሩት የአጎዋ ገበያ እንዲሁ ከማለፉ በፊት የአገር ውስጥ አምራቾች እንዲሳተፉበትና የገበያ ዕድሎችንም እንዲፈጥሩበት በማሰብ፣ ‹‹ኢትዮ-ዩኤስ 2020›› የተሰኘ የንግድ ዓውደ ርዕይ በአሜሪካ፣ ዋሺንግተን ዲሲ እንዲካሄድ ዝግጅት ተጀምሯል፡፡ አዘጋጆቹ ኢትዮ-ፕሮሞሽንስ ኤልኤልሲ የተሰኘውና በአቶ አበበ ፈለቀ የሚመራው ኩባንያ ከአሜሪካ ሆኖ፣ ዱናሚስ ሶሻል ኢንተርፕረነርስ፣ ዓለም የንግድና የማስታወቂያ አገልግሎት ከተባሉ አገር በቀል ኩባንያዎች ጋር በመተባበር ከግንቦት 13 ቀን እስከ ግንቦት 15 ቀን 2012 ዓ.ም. ጌይሎርድ ሆቴልና ኮንቬንሽን በተሰኘው ማዕከል ከ200 በላይ የኢትዮጵያ ኩባንያዎች ወደ አሜሪካ በማቅናት እንደሚሳተፉበት አቶ አበበ ፈለቀ፣ ከዱናሚስ ዋና ሥራ አስኪያጅ አቶ የተማረ አወቀና ከዓለም ንግድና ማስታወቂያ አገልግሎት ዋና ሥራ አስፈጻሚዋ ሃና ዓለም ጋር በመሆን በሰጡት ጋዜጣዊ መግለጫ አስታውቀዋል፡፡ የአጎዋ ገበያ ላይ መሳተፍ የሚችሉ የጨርቃ ጨርቅና አልባሳት፣ የቆዳና የቆዳ ውጤቶች፣ የጫማና መሰል አምራቾች እንደሚሳተፉበት አቶ የተማረ ሲገልጹ፣ ወ/ሮ ሃና በበኩላቸው በዋሺንግተን ዲሲና በዙሪያው ከሚኖሩ ከ500,000 በላይ ኢትዮጵያውያን አኳያ ሰፊ የገበያ ዕድል መፍጠር የሚችሉ ግንኙነቶችን እንዲፈጥሩ የባንክ፣ የሪል ስቴት፣ እንዲሁም የጉዞ ወኪሎችና ሌሎችም አገልግሎት ሰጪዎች እንደሚሳተፉበት አስታውቀዋል፡፡   ","አሜሪካ,ዓውደ ርዕይ",Amharic,ቢዝነስ,
https://www.ethiopianreporter.com/index.php/article/18296,ቶሺባ ኮርፖሬሽን ለአሉቶ ላንጋኖ የጂኦተርማል ኃይል ማመንጫ የእንፋሎት ማውጫ ማሽነሪዎችን ሊያቀርብ ነው,,http://www.ethiopianreporter.com/sites/default/files/2020-03/amharicIIIV.jpg,ብርሃኑ ፈቃደ,"የፕሮጀክቱ ወጪ በጃፓን መንግሥት ይሸፈናልየጃፓኑ ቶሺባ ኮርፖሬሽን ሥር የሚተዳደረው ቶሺባ ኢነርጂ ሲስተምስ ኩባንያ፣ ለአሉቶ ላንጋኖ ጂኦተርማል ኃይል ማመንጫ ፕሮጀክት አነስተኛ የጉድጓድ ቁፋሮ በማካሄድ እስከ አምስት ሜጋ ዋት ኃይል ማመንጭነት የሚያስችል የማሽነሪ አቅርቦት ለማከናወን መመረጡን አስታወቀ፡፡ ድርጅቱ ለሪፖርተር በላከው መግለጫ መሠረት፣ ቶዮታ ቱሾ ኮርፖሬሽን ከተሰኘውና ከቱርኩ ኢግሲም ኢነርጂ ኤሌክትሮ ሜካኒካል ኮንስትራክሽን ሊሚትድ ኩባንያ ጋር በመሆን የአሉቶ ላንጋኖ ጆኦተርማል ፕሮጀክት ላይ የኤሌክትሪክ ኃይል ሥርዓት ተከላ፣ የምሕንድስና ሥራ ግዥና ግንባታ ሥራዎችን እንዲያከናውን የሚያስችለው ጥያቄ እንደቀረበለት አስታውቋል፡፡ የኢትዮጵያ ኤሌክትሪክ ኃይል ባለቤት በሆነበት በዚህ ፕሮጀክት በመጀመሪያው ዙር እስከ አምስት ሜጋ ዋት ኃይል ለማመንጨት የሚያስችል የጂኦተርማል ተርባይንና የጄኔሬተሩን ኃይል አቅርቦት ሥራ ለማከናወን ኃላፊነቱን ወስዷል፡፡ የእንፋሎት ኃይል ማመንጫው አሉቶ ላንጋኖ በተሰኘው አካባቢ በኦሮሚያ ክልል፣ ምሥራቅ ሸዋ ዞን ውስጥ ይገነባል፡፡   ፕሮጀክቱ በጃፓን ዓለም አቀፍ ትብብር ኤጄንሲ (ጃይካ) የገንዘብ ድጋፍ የሚከናወን ሲሆን፣ እ.ኤ.አ. በ2021 የጂኦተርማል ኃይል ማመንጨት እንደሚጀምር ይጠበቃል ተብሏል፡፡ በቶሺባ የሚገነባው አነስተኛ የጂኦተርማል ኃይል ማመንጫ ከአንድ ሜጋ ዋት እስከ 20 ሜጋ ዋት ኃይል ለማመንጨት እንደሚያስችል ሲገለጽ፣ በአጭር ጊዜ ውስጥ የሚገጣጠመው ማመንጫም አነስተኛ የእንፋሎት ጉድጓዶችን በመጠቀም ተንቀሳቃሽ የኃይል ሥርዓት የሚዘረጋበት ፕሮጀክት ነው፡፡ ኢትዮጵያ ከ10,000 ሜጋ ዋት በላይ የጂኦተርማል ኃይል ለማመንጨት የሚያስችላት የተፈጥሮ ሀብት ባለቤት ስትሆን፣ እ.ኤ.አ. እስከ 2030 ድረስ የ2,500 ሜጋ ዋት አቅም ያላቸውን አዳዲስ የጂኦተርማል ኃይል ማመንጫዎችን ለማልማት ማቀዷን መረጃዎች ያመላክታሉ፡፡ በቶሺባ ኢነርጂ ሲስተምስ የንግድ ልማት ዘርፍ ሥራ አስፈጻሚ ቶዮአኪ ፉጂታ፣ ‹በኢትዮጵያ ጂኦተርማ ኃይል ማመንጫ ጣቢያ ግንባታ ላይ ሲሳተፍ የመጀመሪያው እንደሆነ ገልጸው፣ እ.ኤ.አ. በ2014 በተፈረመ የመግባቢያ ስምምነት መሠረት የጂኦተርማል ኃይል ማመንጫ ፕሮጀክቱ በአሁኑ ወቅት ወደ ትግበራ ምዕራፍ መሻገሩን አስታውቀዋል፡፡ በዚሁ ስምምነት መሠረት፣ የጃፓን የድጋፍ ፕሮግራሞችን በመጠቀም ኩባንያው የዘርፉን ባለሙያዎች በማሠልጠን ሲሳተፍ መቆየቱን ጠቅሰዋል፡፡ ጠቅላይ ሚኒስትር ዓብይ አህመድ (ዶ/ር) እ.ኤ.አ. በ2019 በጃፓን ጉብኝታቸው ወቅት የቶሺባ ጂኦተርማል ኃይል ማመንጫ ማሽነሪዎች የሚፈበረኩባቸውን ቴክኖሎጂዎች ለመመልከት ኬሀን የተሰኙትን ምርቶች እንደጎበኙ ኃላፊው አስታውሰዋል፡፡የፕሮጀክቱ ባለቤት የኢትዮጵያ ኤሌክትሪክ ኃይል ሲሆን፣ የኃይል ማመንጫውን በተቋራጭነት የተረከበው ደግሞ የቶዮታ ግሩፕ ኩባንያ አካል የሆነውና በተለያዩ የኃይል ማመንጫ ፕሮጀክቶች ላይ የሚሳተፈው ቶዮታ ቱሾ ነው፡፡ ቶሺባ ኢነርጂ ሲስተምስ የእንፋሎት ተርባይኖችንና ጄኔሬተሮችን በማቅረብ ይሳተፈል፡፡ ይህ ፕሮጀክት እ.ኤ.አ. በ2021 እንደሚጠናቀቅ ይጠበቃል፡፡ ሪፖርተር ከጃይካ ኢትዮጵያ ስለፕሮጀክቱ አፈጻጸም ብሎም ስለጠቅላላ ወጪው ለማወቅ ያደረገው ሙከራ አልተሳካም፡፡ ይሁን እንጂ በጃፓን መንግሥት ዕርዳታ እንደሚገነባ ከተቋሙ የተገኘው መረጃ ይጠቁማል፡፡ ከዚህ ፕሮጀክት ባሻገር፣ በርካታ የእንፋሎት ጉድጓዶችን በመቆፈር ተጨማሪ የጂኦተርማል ኃይል ለማመንጨት የሚያስችል ፕሮጀክት ለማስጀመር ብድር የማፈላለግ ሥራዎች እየተከናወኑ እንደሚገኙ ከጃይካ የተገኘው መረጃ ይጠቁማል፡፡ የኢትዮጵያ ኤሌክትሪክ ኃይል አዳዲስ ኃላፊዎችና ተጠሪዎችም ስለፕሮጀክቱ ዝርዝር መረጃው እንደሌላቸው ለማወቅ ተችሏል፡፡ ","ጃፓን,የኢትዮጵያ ኤሌክትሪክ ኃይል",Amharic,ቢዝነስ,
https://www.ethiopianreporter.com/index.php/article/18297,የንግድ ባንክ የቀድሞ ፕሬዚዳንቱ ዳግም ተሹመውለታል,,http://www.ethiopianreporter.com/sites/default/files/2020-03/amharicVVI.jpg,ዳዊት ታዬ,"የመንግሥት የፋይናንስ ተቋማት ላይ የተለያዩ የለውጥ ዕርምጃዎች እንደሚተገበሩ ሲገለጽና ይህንኑ ለመተግበር ከአንድ ዓመት ተኩል ጀምሮ እንቅስቃሴ ሲደረግ ቆይቷል፡፡ ሪፎርሙ ይመለከታቸዋል ከተባሉ የመንግሥት የፋይናንስ ተቋማት አንዱ  የኢትዮጵያ ንግድ ባንክ ነው፡፡ በዚህ ተቋም ውስጥ የሪፎርም ጅማሬ የተደረገው የባንኩን አመራሮች በአዲስ በመተካት ሲሆን፣ በአንድ ዓመት ተኩል ጊዜ ውስጥም የባንኩ ማኔጅመንት አባላት በአዲስ አመራሮች ተተክተዋል፡፡ የባንኩ ፕሬዚዳንትና ምክትል ፕሬዚዳንትም በሌሎች ተተክተዋል፡፡ የቦርድ አባላትም ተለውጠዋል፡፡   ንግድ ባንክ እንዲህ ባለው መንገድ የጀመረው ሪፎርም የታሰበውን ያህል ለውጥ አልመጣም የሚሉ አስተያየቶች ሲሰነዘሩ ቆይተዋል፡፡ ከጥቂት ወራት ወዲህም በባንኩ ውስጥ አዳዲስ ለውጦችን ለማድረግ እንቅስቃሴዎች መታየት ጀምረዋል፡፡ የቦርድ አባላትን ከመለወጥ ጀምሮ ወደ ማኔጅመንቱ የደረሱ ዕርምጃዎች ታይተዋል፡፡ ባለፉት ሁለት ዓመት ውስጥ ሦስት የቦርድ ሰብሳቢዎች ተፈራርቀውበታል፡፡ አዲስ ቦርድ አባላትም ተካተውበታል፡፡ ከጥቂት ሳምንታት በፊትም የቀድሞ የብሔራዊ ባንክ ገዥ፣ አቶ ተክለ ወልድ አጥናፉ የንግድ ባንክ ቦርድ ሰብሳቢ ሆነው መሰየማቸው ተጠቃሽ ነው፡፡ ቦርዱን ዓመት ላልሞላ ጊዜ ሲመሩ የቆዩት የብሔራዊ ፕላን ኮሚሽን ሚኒስትሯ ፍፁም አሰፋ (ዶ/ር) ወደ ቦርድ አባልነት ዝቅ ተደርገው፣ ለአቶ ተክለ ወልድ ቦታቸውን አስረክበዋል፡፡ ከአንድ ዓመት ተኩል በፊት ቦርዱን ሲመሩ የነበሩት የቀድሞው የንግድና ኢንዱስትሪ ሚኒስትሩ አቶ አህመድ አብተው ነበሩ፡፡ እሳቸውም ቢሆኑ በቦርድ ሰብሳቢነት የሠሩት ዓመት ላልሞላ ጊዜ ነበር፡፡ ባለፉት ጥቂት ወራት ከተደረጉ ለውጦች መካከል የኢኖቬሽንና ቴክኖሎጂ ሚኒስትሩ አብርሃም በላይ (ዶ/ር) የንግድ ባንክ ቦርድ አባል ሆነው መቀላቀላቸው ነው፡፡ ሌሎች አዳዲስ የቦርድ አባላት ተካተውበታል፡፡ እስከ ቅርብ ጊዜ ድረስ በንግድ ባንክ ቦርድ አባልነት እያገለገሉ ከሚገኙ የመንግሥት ሹማምንት መካከል፣ በጠቅላይ ሚኒስትር ጽሕፈት ቤት የካቢኔ ጉዳዮች ሚኒስትሯ ወ/ሮ ደምቢቱ ሐምቢሳ፣ የአማራ ክልል ፕሬዚዳንቱ አቶ ተመስገን ጥሩነህ፣ አብርሃም በላይ (ዶ/ር)፣ የገንዘብ ሚኒስትር ዴኤታው አቶ አድማሱ ነበበ፣ የጠቅላይ ሚኒስትሩ የኢኮኖሚ ጉዳዮች አማካሪና የዓለም ንግድ ድርጅት ዋና ተደራዳሪው አቶ ማሞ እስምላለም፣ የመንግሥት የልማት ድርጅቶች ይዞታና አስተዳደር ኤጀንሲ ዋና ዳይሬክተር አቶ በየነ ገብረ መስቀል፣ የገቢዎች ሚኒስቴር የታክስ ጉዳዮች አማካሪው አቶ ነብዩ ሳሙኤል ሲካተቱ፣ ከዘርፉ ጋር ባላቸው ግንኙነትና ተሞክሮ ማክሮ ኢኮኖሚስቱ እዮብ ተስፋዬ (ዶ/ር) በቦርድ አባልነት ንግድ ባንክን ሲመሩ የቆዩ ናቸው፡፡  እንዲህ ያሉ ለውጦች ከተደረጉ በኋላ የባንኩ አካሄድ ምን ሊሆን ይችላል የሚለውን ለማስቀመጥ የንግድ ባንክን አጠቃላይ እንቅስቃሴ በመፈተሽ ለውሳኔ ማቅረብ ሌላኛው አካሄድ ነበር፡፡ ይህ ከተደረገ በኋላም ንግድ ባንክን በፕሬዚዳንትነት ሲመሩ የቆዩት አቶ ባጫ ጊና ኃላፊነታቸውን እንደሚለቁና በምትካቸው አዲስ ፕሬዚዳንት ለመሰየም መታሰቡን የሚጠቁሙ ፍንጮች መደመጥ ጀመሩ፡፡  ብዙም ሳይቆይ አቶ ባጫ ተነስተው በምትካቸው አዲስ ፕሬዚዳንት ይሰየማል የሚለው ፍንጭ ጋሃድ ወጥቶ ስንብታቸው ይፋ ተደርጓል፡፡ ለአቶ ባጫ ስንብት ምክንያቱ ምን እንደሆነ በግልጽ ማወቅ ቢያዳግትም፣ በአምባሳደርነት መሾማቸው ተገልጿል፡፡ አቶ ባጫን ተክቶ የሚሠራ ኃላፊ የማፈላለጉ ሥራም ግን ውስጥ ውስጡን ሲካሄድ ቆይቷል፡፡፡ የካቲት 24 ቀን 2012 ዓ.ም. አቶ ባጫ የኢትዮጵያ ንግድ ባንክ በአዲስ አበባ ከተማ በሴቶች ሠራተኞች ብቻ አገልግሎት የሚሰጠውን ሁለተኛ ቅርንጫፍ ለማስመረቅ በተገኙበት ሥነ ሥርዓት ላይ ንግግር ቢያደርጉም፣ በዚሁ ዕለት ከፕሬዚዳንት ሳህለወርቅ ዘውዴ ቢሮ የወጣው መግለጫ ግን የአቶ ባጫን የንግድ ባንክ ቆይታ ስንብት ያመላከተና ንግግራቸውም የመጨረሻው እንደነበር አመላክቷል፡፡ ከፕሬዚዳንቷ ቢሮ የወጣው መግለጫ ሚኒስትሮችና ሚኒስትር ዴኤታዎችን ጨምሮ በተለያዩ የመንግሥት ኃላፊነት ላይ የነበሩ 15 ባለሥልጣናት በአምባሳደርነት ስለመሾማቸው የሚገልጽ ነበር፡፡ የአምባሳደርነት ሹመት ከተሰጣቸው 15 ባለሥልጣናት አንዱ አቶ ባጫ በአምባሳደርነት መሾማቸው በሌላ አነጋገር ከኃላፊነት መልቀቃቸውን የሚያመለክት ነበር፡፡ ይህ ከተሰማ በኋላ የአገሪቱን ግዙፍ ባንክ የመምራት ኃላፊነት የሚረከበው ማነው? የሚለው ጥያቄ ሲብላላ ሰንብቷል፡፡ ለቦታው የሚሾሙት የባንኩ የውስጥ ሠራተኞች ስመሆናቸው አለያም ከውጭ የሚመጡ ይሆኑ እንደሆነ ለማወቅ ሲመሞከር፣ ብዙም ሳይቆይ በማግሥቱ ለቦታው የሚመደቡት ኃላፊ ከባንኩ ውጪ እንደሚመጡ ያመላከተ ነበር፡፡ ይህ ደግሞ የአቶ ባጫ ስንብት የድንገቴ እንዳልነበርና ነገሩ ቀድሞውንም ታስቦበት ዝግጅት ሲደረግበት የቆየ እንደነበር አመላክቷል፡፡ አዲሱ የኢትዮጵያ ንግድ ባንክ ፕሬዚዳንት ማን እንደሚሆን ለማሳወቅ ብዙ ጊዜ አላስፈለገም፡፡ በአቶ ባጫ እግር የተተኩት የኢትዮጵያ ንግድ ባንክ ፕሬዚዳንት አቶ አቤ ሳኖ ናቸው፡፡ የኦሮሚያ ኢንተርናሽናል ባንክ ሥራ ከጀመረበት ጊዜ አንስቶ ከ11 ዓመታት በላይ በፕሬዚዳንትነት ሲመሩት የቆዩት አቶ አቤ፣ ከየካቲት 24 ቀን 2012 ዓ.ም. ጀምሮ የኢትዮጵያ ንግድ ባንክ ፕሬዚዳንት በመሆን ከአቶ ባጫ ኃላፊነቱን ተረክበዋል፡፡ ተሰናባችና ተተኪው ፕሬዚዳንቶች በጋራ ኬክ ቆርሰዋል፡፡ ከንግድ ባንክ ማኔጅመንት አባላትም ጋር የትውውቅ ጊዜ ነበራቸው፡፡ አቶ አቤ ከወጣትነታቸው ጀምሮ የተቀላቀሉትና በወጣትነት ዕድሜያቸውም የመሩትን ባንክ ዳግም የተቀላቀሉት የሚጠበቅባቸውን ሁሉ ለማበርከት በመፈለግ እንደሆነ ተናግረዋል፡፡ ወደ ባንኩ በድጋሚ የመምጣታቸው ምክንያትም የባንኩን ሠራተኞች ከልብ በመውደዳቸውና ሠራተኛውም ለእሳቸው የነበረውን አክብሮትና ፍቅር በማስታወስ ጭምር እንደሆነ ገልጸዋል፡፡  አቶ አቤ የንግድ ባንክ ፕሬዚዳንት ሆነው መሰየማቸው በብዙዎች ዘንድ ያልተጠበቀ እንደሆነባቸው የሚጠቅሱ አካላት ከ12 ዓመታት በፊት ንግድ ባንክን ፕሬዚዳንትነት ሲያገለግሉ የቆዩ በመሆናቸውና መልሰው ወደ ቀድሞ ቢሯቸው ይመጣሉ የሚለው በብዙዎች ዘንድ ከግምት ባለመግባቱ ነበር፡፡ ንግድ ባንክን በፈቃዳቸው ተሰናብተው ከወጡ በኋላ ወዲያውኑ የኦሮሚያ ኢንተርናሽናል ባንክ ፕሬዚዳንት በመሆን ሲሠሩ ቆይተዋል፡፡ የአቶ አቤ ሹመት ያልጠበቁት ለመሆኑ የሚያነሱ ሌሎች ደግሞ ምልከታቸውን በኢትዮጵያ የባንክ ኢንዱስትሪ ውስጥ ከግል ባንክ ወደ መንግሥት ባንክ ከመሄድ ይልቅ ከመንግሥት ባንክ ወደ ግል ባንኮች መሄድ የተለመደው ክስተት ሆኖ በመቆየቱ ነው ይላሉ፡፡ በተለይም የመንግሥት ባንኮች የደመወዝ መጠን ከግሎች አኳያ ሲታይ ዝቅተኛ መሆኑ ሌላው ተጠቃሽ ምክንያት ነበር፡፡ የመንግሥት ባንኮች ከግሎቹ አኳያ ከሁለት እስከ ሦስት እጥፍ ያነሰ እንደሚከፍሉ ይነገራል፡፡ አቶ አቤ ከምሥረታው ጀምሮ አሁን ለሚገኝበት ደረጃ ያበቁትን የኦሮሚያ ኢንተርናሽናል ባንክ ተሰናብተው ንግድ ባንክን በድጋሚ ሊመሩ እየተዘጋጁ ነው፡፡ ይህ ዜና ለኦሮሚያ ኢንተርናሽናል ባንክ ማኅበረሰብም ያልተጠበቀ ሆኗል፡፡ አቶ አቤ ግን ወደ ቀደሞው ቢሯቸው ተመልሰዋል፡፡  እንደ አቶ አቤ ሁሉ ተሰናባቹ አቶ ባጫም ከአንድ ዓመት ተኩል በፊት ወደ ንግድ ባንክ ሳይመጡ ይሠሩ የነበረው በኦሮሚያ ኅብረት ሥራ ባንክ ውስጥ እንደነበር አይዘነጋም፡፡ በወቅቱ የኦሮሚያ የኅብረት ሥራ ባንክ ምክትል ፕሬዚዳንት ነበሩ፡፡ ቀደም ሲልም የአዋሽ ባንክ ምክትል ፕሬዚዳንት ሆነው አገልግለዋል፡፡ እስከ ቅርብ ጊዜም የአዋሽ ኢንሹራንስ ቦርድ አባል ነበሩ፡፡ አቶ አቤ ከግሉ ዘርፍ ወደ መንግሥታዊው ባንክ በመምጣት ፕሬዚዳንት በመሆን ሁለተኛው ሰው መሆናቸውን አሳይቷል፡፡ የአቶ አቤ ወደዚህ ኃላፊነት መምጣት አብሮነት የሚያያዝ ዓላማ ያለው ሲሆን፣ ባንኩ ያሉበትን ችግሮች የማስተካከል አቅም እንዳላቸው ታምኖባቸዋል፡፡ ይሁን እንጂ ትልቅ ሥራ እንደሚጠብቃቸው ይታመናል፡፡ ባንኩን ሪፎርም የማድረግ ኃላፊነት እንደሚሰጣቸው ይጠበቃል፡፡ ከ20 ዓመታት በላይ በፋይናንስ ኢንዱስትሪው በአብዛኛው በከፍተኛ የኃላፊነት ቦታዎች ላይ በመሥራት የሚታወቁት አቶ አቤ፣ በኦሮሚያ ኢንሹራንስ ኩባንያ ውስጥ ቦርድ አባል ናቸው፡፡አቶ አቤ ከባንክ ፕሬዚዳንትነታቸው በተጨማሪ 18ቱንም ባንኮች በአባልነት የያዘው የኢትዮጵያ ባንኮች ማኅበር ፕሬዚዳንት ናቸው፡፡ እንደ ምንጮች ገለጻ አሁን ከሚኖርባቸው ኃላፊነት አንፃር ይህንን ኃላፊነታቸው ሊያስረክቡ እንደሚችሉ ይጠበቃል፡፡  በንግድ ባንክ ላለፉት 25 ዓመታት ባንኩን በፕሬዚዳንትነት ከመሩት ውስጥ አቶ ጥላሁን ዓባይ፣ አቶ ዓባይነህ ገዛኸኝ፣ አቶ አቤ ሳኖ፣ አቶ በቃሉ ዘለቀ ይጠቀሳሉ፡፡ ባንኩን በቦርድ ሊቀመንበርነት ካገለገሉት ውስጥ ደግሞ አቶ መኮንን ማንያዘዋል፣ አቶ ዓባይ ፀሐዬ፣ አቶ በረከት ስምዖን፣ ይነገር ዶሴ (ዶ/ር)፣ አቶ አህመድ አብተው፣ ፍፁም አሰፋ (ዶ/ር) ይጠቀሳሉ፡፡ አሁን ደግሞ አቶ ተክለ ወልድ አጥናፉ 77 ዓመታትን ያስቆጠረው የኢትዮጵያ ንግድ ባንክ በአሁኑ ወቅት ከ34 ሺሕ በላይ ሠራተኞች አሉት፡፡ እስከ 2012 የሒሳብ ዓመት አጋማሽ ድረስ ከታክስ በፊት 9.33 ቢሊዮን ብር ማትረፉ ይታወቃል፡፡ ባንኩ ከ23 ሚሊዮን በላይ አስቀማጮች አሉት፡፡ በመላ አገሪቱ ያለው የቅርንጫፎች ቁጥርም ከ1,560 በላይ ደርሷል፡፡","ባንክ,ንግድ ባንክ,ሹመት",Amharic,ቢዝነስ,
https://www.ethiopianreporter.com/index.php/article/18242,የኢትዮጵያ አንድነት የተቀነቀነበት የታላቁ ዓድዋ ድል 124ኛ ዓመት ክብረ በዓል,,http://www.ethiopianreporter.com/sites/default/files/2020-03/amharic-I_3.jpg,በጋዜጣዉ ሪፓርተር,ሰኞ የካቲት 23 ቀን 2012 ዓ.ም. 124ኛው የታላቁ ዓድዋ ድል በዓል በዓድዋ ተራሮች ሥርና በአዲስ አበባ ከተማ በታላቅ ሥነ ሥርዓት ሲከበር፣ ከመቼውም ጊዜ በላይ ኢትዮጵያዊያን ለአገራቸው ሉዓላዊነት በአንድነት የመቆም አስፈላጊነትን አስረግጠው አስታውቀዋል፡፡ በበዓሉ ዋዜማ ጠቅላይ ሚኒስትር ዓብይ አህመድ ለመላው የኢትዮጵያ ሕዝብ ባስተላለፉት መልዕክት፣ ‹‹ዓድዋ አንድም ብዙም መሆናችንን ያሳየንበት ታሪክ ነው…›› ብለው፣ ‹‹… ጣሊያኖች ወደ ዓድዋ ሲመጡ የታያቸው ልዩነታችን ነው፡፡ በልዩነታችን ላይ ሠርተው ኢትዮጵያዊያንን በማዳከም ቅኝ ግዛትን ሊጭኑብን አስበው ነበር… ወደ ኢትዮጵያ ሲመጡ ግን ያሰቡትን አላገኙም፡፡ ኢትዮጵያዊያን በአገራቸው ጉዳይ፣ በሉዓላዊነታቸው ጉዳይ፣ በነፃነታቸው ጉዳይ የማይደራደሩ መሆናቸውን አሳዩ … ኢትዮጵያዊያን ኅብራዊ አንድነት እንዳላቸው ዓድዋ መሰከረ፤›› ብለዋል፡፡ በዓድዋ ከተማ ታላቁ ጀግንነት በተፈጸመባቸው ተራሮች ሥር በነበረው ሥነ ሥርዓት ላይ የተገኙ ፕሬዚዳንት ሳህለ ወርቅ ዘውዴ፣ ‹‹የዓድዋ ድል ኢትዮጵያዊያን በየትኛውም ወቅት በአገር ልዕልና፣ መብትና ነፃነት ላይ እንደማይደራደሩ ያሳየ ነው፤›› ሲሉ ተናግረዋል፡፡ የዓድዋ ድል ከማንኛውም የውስጥ ችግር በላይ ለአገር ነፃነት ትኩረት በመስጠት ነፃ አገር ማቆየት መቻሉንም አስረድተዋል፡፡ ‹‹የዓድዋ ድል ስንነጋገርና ስንደማመጥ የማንወጣው አረንቋ እንደሌለ ማሳያ ነው፤›› ሲሉም አክለዋል፡፡ የትግራይ ክልል ምክትል ርዕሰ መስተዳድር ደብረ ጽዮን ገብረ ሚካኤል (ዶ/ር)፣ ‹‹የዓድዋ ድል አያቶቻችንና ቅድመ አያቶቻችን የአገራቸውን ነፃነትና ሉዓላዊነት ለማስከበር በየጊዜው ከወራሪዎች ጋር ሲያካሂዱ የነበረውን ጦርነት ማጠቃለያ በዓድዋ በመግጠም፣ ሊገመትና ሊተነበይ የማይችል ድል ያስመዘገቡበት ነው፤›› ብለዋል፡፡ በተጨማሪም፣ ‹‹ሰሞኑን የህዳሴ ግድቡን አስመልክቶ የቀረበውን የውል ሰነድ ቆም ብለን ከውጫሌ ውል በመማር የሠፈሩ ሐሳቦችና ቃላት፣ በሉዓላዊነታችን ላይ የመጡና ከዚያም አልፎ የሌላ ጂኦ ፖለቲካዊ ዓላማ ማስፈጸሚያ ገፀ በረከትና እጅ መንሻ ሆነው እንዳያገለግሉ በከፍተኛ ጥንቃቄና ኃላፊነት መፈጸም ይገባናል፤›› በማለት አሳስበዋል፡፡ በአዲስ አበባ ከተማ በተደረገው ክብረ በዓል የጥንታዊት ኢትዮጵያ ጀግኖች ማኅበር ሊቀመንበር ልጅ ዳንኤል ጆቴ መስፍን፣ ኢትዮጵያ በዓድዋ የከፈለችው መስዋዕትነት ለአፍሪካውያን መትረፉን አስታውሰዋል፡፡ ‹‹አገራችን ኢትዮጵያ አሁን እጅግ ፈታኝ ጊዜ ላይ ትገኛለች፤›› ብለው፣ ‹‹ኢትዮጵያዊያን ከልዩነት ይልቅ አንድነትን፣ ከጥላቻ ይልቅ ፍቅርን በማስተጋባት ለአገራቸው ዘብ መቆም አለባቸው፤›› በማለት ጥሪ አቅርበዋል፡፡ በዓድዋ የድል በዓል በተለያዩ አልባሳት በመድመቅ አደባባይ የወጡ ኢትዮጵያውን፣ ከመቼውም ጊዜ በላይ እንደ ዓድዋ ጀግኖች ለአገር በአንድነት መቆም እንደሚገባ አሳስበዋል፡፡ በመስዋዕትነት ተከብሮ የኖረውን የኢትዮጵያ ሉዓላዊነት ለማጠናከር፣ የዓድዋ ድል የአንድነት ዓርማ መሆን እንዳለበት በተለያዩ የመገናኛ ዘዴዎች አስተጋብተዋል፡፡ በታላቁ የህዳሴ ግድብ ድርድር አሜሪካ ለግብፅ የሚወግን መግለጫ ማውጣቷን በመቃወም፣ መንግሥት በሉዓላዊነት ላይ የተዶለተውን ሴራ በማክሸፍ የኢትዮጵያን ጥቅም እንዲያስከብር ጠይቀዋል፡፡ ,"ዓድዋ,ዓብይ አህመድ,ትግራይ,ህዳሴ ግድብ,ሕዝብ",Amharic,ፖለቲካ,
https://www.ethiopianreporter.com/index.php/article/18273,መኢአድና ባልደራስ ቅንጅት ፈጠሩ,,http://www.ethiopianreporter.com/sites/default/files/2020-03/amharicI_13.jpg,ነአምን አሸናፊ,በኢትዮጵያ ዴሞክራሲዊ ሥርዓት ለመመሥረት እንዲቻል የፖለቲካ ድርጅቶች መቀናጀት አስፈላጊ መሆኑ ግልጽ ነው ያሉት የመላው ኢትዮጵያ አንድነት ድርጅት (መኢአድ) እና ባልደራስ ለእውነተኛ ዴሞክራሲ (ባልደራስ)፣ ‹‹መኢአድ ባልደራስ›› የተሰኘ ቅንጅት ፈጠሩ፡፡ ሁለቱ ፓርቲዎች ቅንጅት መፍጠራታቸውን ያስታወቁት ዓርብ የካቲት 27 ቀን 2012 ዓ.ም. በፓርቲዎቹ ሊቃነ መናብርት፣ ማለትም በመኢአዱ አቶ ማሙሸት አማረና በባልደራሱ አቶ እስክንድር ነጋ አማካይነት በመኢአድ ዋና ጽሕፈት ቤት በተከናወነ የፊርማ ሥነ ሥርዓት ወቅት ነው፡፡በአገሪቱ የሚንቀሳቀሱ የተለያዩ የፖለቲካ ፓርቲዎች ትብብር ዕውን ለማድረግ የተለያዩ ጥረቶች ሲደረጉ በርካታ አሠርት ዓመታት ማለፋቸውን የገለጹት ሁለቱ ፓርቲዎች፣ እስካሁን ድረስ ግን አመርቂ ውጤት ማስመዝገብ እንዳልተቻለ በመጥቀስ፣ አሁን የመሠረቱት ቅንጅት ግን ከዚህ ቀደም ከነበሩ ክፍተቶች ትምህርት በመውሰድ ጠንካራ ሆኖ ለመውጣት ያለመ መሆኑን በፊርማው ሥነ ሥርዓት ወቅት አስታውቀዋል፡፡ በዚህ ክፍተት ምርጫ 2012 ዓ.ም. የሚደረግ ከሆነ በሕወሓት መሐንዲስነት በአገራችን ለሦስት አሠርት ዓመታት ሠፍኖ የሚገኘው ፓርቲ የበላይነት ቀጣይ ዕድሜ የሚያገኝ ይሆናል በማለት ፓርቲዎቹ ገልጸው፣ በዚህም መሠረት ይህን የአንድ የፖለቲካ ድርጅት የበላይነት በሰላማዊ መንገድ ለማስወገድ የተከፈለው አገራዊ ዋጋ ግምት ውስጥ በማስገባት፣ በቀጣይነት እውነተኛ የሆነ የመድበለ ፓርቲ ሥርዓት መገንባቱ ለአገሪቱ ሰላም፣ አንድነትና ዕድገት የማዕዘን ድንጋይ መሆኑን በመገንዘብ፣ እንዲሁም በቀጣዩ ምርጫ ለገዥው ፓርቲ አገር አቀፍ አማራጭ የሚሆን የፓርቲዎች ስብስብ ለመፍጠር የመጀመርያውን ዕርምጃ መውሰድ አስፈላጊ ሆኖ በመገኘቱ፣ ይህን ቅንጅት ለመፍጠር ምክንያት እንደሆናቸው አስረድተዋል፡፡ በዚህም መሠረት አዲስ ቅንጅት መፍጠራቸውን ይፋ ያደረጉት ሁለቱ ፓርቲዎች ሌሎች ፓርቲዎችም ቅንጅቱን እንዲቀላቀሉ ጥሪ ያደረጉ ሲሆን፣ በቅርቡም የሚቀላቀላቸው ፓርቲ ሊኖር እንደሚችልም ጠቁመዋል፡፡ ሆኖም እስካሁን ድረስ ከነበሩት ቅንጅት፣ ኅብረት፣ ጥምረት ወይም ትብብር የተለየ ምን ነገር አላችሁ በማለት ከሪፖርተር ለቀረበ ጥያቄ፣ ‹‹ከዚህ በፊት ከነበሩት ውህደቶች የሚለየው ይህ ቅንጅት የማይፈርስ፣ የማይከሽፍ፣ እንዲሁም በሒደት ችግር የማይገጥመው ቅንጅት ይሆናል የሚል ተስፋ ይዘን በመነሳታችን ነው፤›› ሲሉ አቶ እስክንድር ምላሽ ሰጥቷል፡፡ ‹‹የተስፋችን መነሻ የሚሆነው ደግሞ እኔ በጋዜጠኛነት፣ መኢአድ ደግሞ በዋና ተዋናይነት በምርጫ 97 በነበረው ቅንጅት ውስጥ የተፈጠረው ችግር፣ ሒደትና ውጤት ምን እንደነበር፣ እንዲሁም በቅንጅት ብቻ ሳይሆን በአገር ላይ ምን አንድምታ እንዳስከተለ እናውቃለን፡፡ ስለዚህ ከዚያ የተማርንና ተሞክሮ የወሰድን ነን፡፡ ስለሆነም ያንን ሊደገም የማይቻልበትና የታዩንን ቀዳዳዎች የደፈነ ቅንጅት ነው፤›› ሲል አብራርቷል፡፡ ‹‹ይህ ቅንጅት ከዚህ በፊት እንደነበሩት ቅንጅቶች መጨረሻው ሕዝቡን የሚያሳዝን የመሆን ዕድሉ መቶ በመቶ የለም ባልልም፣ በጣም አነስተኛ ነው፡፡ የምርጫ 97ን የቅንጅት ስህተት አንደግምም፡፡ እነዚያን ስህተቶች መድገም ማለት በአገርና በሕዝብ ህልውና ላይ መጫወት ማለት ነው፤›› በማለት የተስፋቸውን መነሻ አስረድተዋል፡፡በተመሳሳይ አቶ ማሙሸት በጋራ የመሥራት ፋይዳን ያብራሩ ሲሆን፣ ‹‹ተበታትነን የምናደርገው ነገር ብዙም አጥጋቢ ይሆናል ብለን ስለማናስብ በጋራ ሆነን አቅማችንን፣ ዕውቀታችንን፣ ጉልበታችንን፣ እንዲሁም የሰው ኃይላችንን አንድ ላይ አጣምረን ጥሩና ጠንካራ የሆነ ተፎካካሪ መፍጠር አለብን ብለን እናምናለን፤›› ሲሉ አስረድተዋል፡፡    ሁለቱ  ፓርቲዎች የመሠረቱት ቅንጅት ከቆመላቸው ዓላማዎች መካከል፣  ‹‹ለኢትዮጵያ አገራዊና ለሕዝብ አንድነት በሰላማዊና በሕጋዊ መንገድ መታገል፣ በኢትዮጵያ ውስጥ ለዴሞክራሲና ለሕግ የበላይነት በሰላማዊና በሕጋዊ መንገድ መታገል፣ እንዲሁም ለአዲስ ሕገ መንግሥት በሰላማዊና በሕጋዊ መንገድ መታገል፤›› የሚሉት የሚጠቀሱ ናቸው፡፡ ይህንንም ዕውን ለማድረግ ሁለቱ ፓርቲዎች በምርጫ ጊዜ በጋራ ስያሜና በጋራ ምልክት እንደሚወዳደሩ፣ እነዚህን ዓላማዎች ዕውን ለማድረግ የፖሊሲ አማራጭ የሚያቀርብ የጋራ ማኒፌስቶ እንደሚያዘጋጁም አስታውቀዋል፡፡መኢአድ በሽግግሩ መንግሥት ወቅት የመላው አማራ ሕዝብ ድርጅት (መአሕድ) በታዋቂው የሕክምና ባለሙያ አስራት ወልደየስ (ፕሮፌሰር) አማካይነት የተመሠረተ ሲሆን፣ በ1995 ዓ.ም. ደግሞ መኢአድ በሚል መጠሪያ ወደ ኅብረ ብሔራዊ ድርጅትነት መሸጋገሩ የሚታወስ ነው፡፡ ከዚህ በተጨማሪም በአወዛጋቢውና በታሪካዊው ምርጫ 97 ወቅት ቅንጅት ለአንድነትና ለዴሞክራሲ ፓርቲ (ቅንጅት) ከመሠረቱት አራት ፓርቲዎች አንዱ እንደነበርም እንዲሁ ይታወሳል፡፡ ባልደራስ ደግሞ በመጀመርያ የአዲስ አበባን ባለቤትነት ጉዳይ በማንሳት የተቋቋመ ስብስብ የነበረ ሲሆን፣ በሒደት ወደ ፓርቲነት በማደግ ‹‹ባልደራስ ለእውነተኛ ዴሞክራሲ›› (ባልደራስ) በሚል ስያሜ የኢትዮጵያ ፖለቲካን በቅርቡ ከተቀላቀሉ ፓርቲዎች አንዱ ነው፡፡ ,"መኢአድ,ባልደራስ,ቅንጅት",Amharic,ፖለቲካ,
https://www.ethiopianreporter.com/article/18306,በምሥረታ ላይ ያለው አማራ ባንክ ባለአክሲዮኖች ቁጥር ከ145 ሺሕ በላይ ደረሰ,,,ዳዊት ታዬ,በምሥረታ ላይ የሚገኘውን የአማራ ባንክ አክሲዮን ማኅበር ባለፉት ስምንት ወራት አክሲዮኖች የገዙ ባለአክሲዮኖች ቁጥር ከ145 ሺሕ በላይ ሲደርስ፣ የተከፈለ ካፒታል ደግሞ ከአራት ቢሊዮን ብር በላይ ሆኗል፡፡የባንኩ መሥራች ኮሚቴ አባላት ሰኞ የካቲት 30 ቀን 2012 ዓ.ም. በሰጡት መግለጫ የተፈረመ ካፒታሉን 5.3 ቢሊዮን ብር ማድረስ መቻላቸውን አስታውቀዋል፡፡ የባንኩ የአክሲዮን ሽያጭ ለሦስተኛ ጊዜ እንደተራዘመ ያስታወቁት የባንኩ አደራጆች፣ ትውልደ ኢትዮጵያውያንን የአክሲዮን ባለቤት ለማድረግ ታስቦ እንደሆነ ገልጸዋል፡፡ አንድ ዓመት ባልሞላ ጊዜ ውስጥ የባንኩን አክሲዮኖች የገዙ ባለአክሲዮኖች ቁጥር ከ145 ሺሕ በላይ መድረሱ፣ በባንክም ሆነ በሌሎች የንግድ ዘርፎች ከፍተኛ የሆነ ባለአክሲዮኖችን ያሰባሰበ ብቸኛ ተቋም አድርጎታል፡፡ ይሁን እንጂ ከየትኛውም ዘርፍ በተለየ ቁጥጥር ይደረግበታል በሚባለው የፋይናንስ ዘርፍ፣ ይህንን ያህል ቁጥር ያላቸውን ባለአክሲዮኖች እንዴት ማስተዳደር ይቻላል  የሚለው ጥያቄ አሳሳቢ መሆኑ አልቀረም፡፡ በኢትዮጵያ ብሔራዊ ባንክ ሕግ መሠረት የፋይናንስ ተቋማት፣ ዓመታዊ ጠቅላላ ጉባዔያቸውን ማካሄድና በውጭ ኦዲተሮች የተረጋገጠ ሪፖርት ማቅረብ ግዴታቸው ነው፡፡ አማራ ባንክ ከ145 ሺሕ በላይ ባለአክሲዮኖችን በአንዴ ለመሰብሰብ እንኳን አዳራሽ ስታዲየም አይበቃውም፡፡ የመሥራች ጠቅላላ ምልዓተ ጉባዔ ባለአክሲዮኖች መጠን 50+1 በመቶ ስለሚሆን፣ አሁን ባለው የባለአክሲዮኖች ብዛት ከ70 ሺሕ በላይ ተሳታፊዎች መገኘትን የሚጠይቅ በመሆኑ፣ የዚህን ያህል ቁጥር በአንድ ቦታ ለማሰባሰብ ይቻላል ወይ የሚለው ያሳስባል፡፡ በአገሪቱ እስካሁን ከ20 ሺሕ የዘለለ ባለአክሲዮኖች ያሏቸው ተቋማት ስለሌሉ፣ አሁን የአማራ ባንክ የደረሰበት የባለአክሲዮኖች ቁጥር ለአስተዳደርም የሚፈትን ይሆናል የሚሉ ወገኖች አሉ፡፡ እንዲህ ያለ ከፍ ያለ ባለአክሲዮኖች ሲኖሩ ምን መደረግ ይኖርበታል በሚለው ጉዳይ ላይ ሪፖርተር ያነጋገራቸው የዘርፉ ባለሙያዎች፣ ባንኩ ወደ ሥራ ከመግባቱ በፊት ባለአክሲዮኖች እንዴት እንደሚያስተናግድና አጠቃላይ አሠራሩን በግልጽ ማስቀመጥ ይኖርበታል ይላሉ፡፡ አጋዥ ሕግ እንዲኖርም ከሚመለከታቸው አካላት ጋር በመነጋገር፣ ሊገጥሙ የሚችሉ ችግሮችን ከወዲሁ መቅረፍ እንደሚገባውም ያክላሉ፡፡ በአገሪቱ የንግድ ሕግም ሆነ በብሔራዊ ባንክ መመርያ መሠረት አንድ የፋይናንስ ተቋም መደበኛ ጠቅላላ ጉባዔውን ለማካሄድ፣ ከጠቅላላ ባለአክሲዮኖች 25+1 በመቶ ምልዓተ ጉባዔ መሟላት አለበት፡፡ አስቸኳይና ድንገተኛ መደበኛ ጉባዔ ለማካሄድ ደግሞ 50+1 በመቶ መሆኑን ባለሙያዎቹ አስታውሰው፣ 145 ሺሕ ባለአክሲዮኖችን (ከዚህ በኋላም ሊጨምር ይችላል) የያዘ ባንክ ምሥረታው ሲያካሂድ ለሁሉም ጥሪ ማድረግ አለበት፡፡ ስለዚህ 50+1 በመቶ ባለአክሲዮኖች መገኘት አለባቸው፡፡ ያለበለዚያ ምሥረታውን ለማካሄድ አይችልም ይላሉ፡፡ የፋይናንስ ዘርፍ ባለሙያዎች አሁን ባለው ቁጥር ከ70 ሺሕ እስከ 80 ሺሕ ባለአክሲዮኖች የሚይዝ ስታዲዮም በሌለበት አገር፣ የባንኩ ምሥረታ እንዴት ዕውን ይሆናል የሚለው ጉዳይም እንደሚያሳስባቸው ሳይገልጹ አላለፉም፡፡ በተለይ የአክሲዮን ሽያጩ በሁሉም የአገሪቱ ክፍሎች በመከናወኑ፣  ባለአክሲዮኖች ሊወከሉበት የሚችል አሠራር ካልተፈጠረ ሊያስቸግር ይችላል የሚል ሥጋትም አላቸው፡፡ አሁን ባለው አሠራር መሠረት እያንዳንዱ ባለአክሲዮን የሰነዶች ምዝገባና ማረጋገጫ ኤጀንሲ ቀርቦ መፈረም ያለበት ስለሆነ፣ ይህም የራሱ ተግዳሮት ሊኖረው ይችላል ብለዋል፡፡ ከ145 ሺሕ ባለአክሲዮኖች ውስጥ ከግማሽ በላይ የሚሆኑ ባለአክሲዮኖች ለማግኘት ሊኖር የሚችለው ፈተና በመጀመርያው ምሥረታ ወቅት ብቻ ሳይሆን፣ ከዚያም በኋላ ባንኩ ከመደበኛ ጠቅላላ ጉባዔ ውጪ በሚያካሂዳቸው ድንገተኛና አስቸኳይ ጉባዔዎች ላይ ሊያስቸግር የሚችል መሆኑን በመንዘብ ከወዲሁ መዘጋጀት ተገቢ ነው ተብሏል፡፡ ለምሳሌ ባንኩ ካፒታሉን ማሳደግ ወይም መተዳደርያ ደንቡን ለመለወጥ ቢፈልግ፣ ወይም በአስቸኳይ ጠቅላላ ጉባዔ ውሳኔ የሚሹ ሌሎች አጀንዳዎች ቢኖሩ የግድ 50+1 በመቶ የባለአክሲዮኖች ድምፅ ያስፈልጋል፡፡ ስለዚህ በአንዴ 70 ሺሕ እና 80 ሺሕ ባለአክሲዮኖች ላይገኙ እንደሚችሉ፣ ቢገኙ እንኳን ይህንን ያህል ባለአክሲዮኖች የት ይስተናገዳሉ የሚለው ጥያቄ ቢያሳስብ ትክክል መሆኑን ባለሙያዎች አስረድተዋል፡፡የአማራ ባንክ እንደ ምሳሌ ቀረበ እንጂ ወደፊት ተመሳሳይ ሁኔታዎች ቢፈጠሩ እንዴት ይስተናገዳል የሚለው ነገር መታሰብ እንዳለበት፣ ለመፍትሔም ብሔራዊ ባንክ ከንግድና ኢንዱስትሪ ሚኒስቴር ጋር በመሆን የፋይናንስ ተቋማትን የጠቅላላ ጉባዔ አጠራርና መሥፈርቶች የሚመለከቱ ሕግጋት መከለስ እንዳለበት፣ ምክንያቱም በርካታ ባለአክሲዮኖች ያሉዋቸው ባንኮችም አሁን እየተቸገሩ መሆኑን ያወሳሉ፡፡ሌላው የውክልና አሠራር እንዴት ተግባራዊ ይደረግ የሚለው ጉዳይ ላይም፣ ተቆጣጣሪው ብሔራዊ ባንክ ጥናት ማድረግና ሕግጋቱን ጊዜው ከሚጠይቀው ሁኔታ ጋር ማጣጣም አለበት ሲሉም ያክላሉ፡፡ አንዳንድ ባንኮችና ኢንሹራንስ ኩባንያዎች መደበኛ ጉባዔያቸውን ለማድረግ የሚፈለገውን 25+1 በመቶ የባለአክሲዮን ቁጥር በማግኘት ምልዓተ ጉባዔ ተሟልቶ ስብሰባ ያደርጋሉ፡፡ ሆኖም በዚያው ስብሰባ ላይ ድንገተኛ ወይም አስቸኳይ ጉባዔ ካለ ጉባዔ ለማካሄድ 50+1 የሚሆን ምልዓተ ጉባዔ ባለማግኘት የካፒታል ማሳደግና ሌሎች ውሳኔዎችን ለማስተላለፍ ያልቻሉባቸው  አጋጣሚዎች ስለሚታዩ፣ ብሔራዊ ባንክ እንዲህ እያጋጠሙ ያሉ ጉዳዮችን በቶሎ ሊያስተካክል እንደሚገባም አስተያየት ሰጪዎች ያሳስባሉ፡፡ አንዳንድ ባንኮች የባለአክሲዮኖቻቸው ቁጥር እየጨመሩ መሄዱን ታሳቢ በማድረግ አሠራሩን ማስተካከል የግድ ነው ይላሉ፡፡ እንዲህ ባሉ ጉዳዮች ላይ ሰኞ ዕለት በተሰጠው መግለጫ ላይ የተብራራ ነገር ባይቀርብም የባንኩ አደራጅ ኮሚቴ ሰብሳቢ አቶ መላኩ ፈንታ፣ ‹‹ባንኩ በአክሲዮን አሠራርና አፈጻጸም መሠረት የሚሄድ ስለሆነ ወደኋላ አይመለስም፤›› ብለዋል፡፡  በባንኩ ላይ የሚነሱ አግባብ ያልሆኑ አስተያየቶችንም ተችተዋል፡፡ ‹‹እንደ አማራ ባንክ ብዙ የአክሲዮን ባለቤቶች አሉ፡፡ ባንካችን የሕዝብ ባንክ ነው፡፡ ስለዚህ የሕዝብ ባንክ በተለያዩ አሉባልታዎች፣ በተለያዩ ትርጉም በማይሰጡና አንሰው ሊያሳንሱ በሚያስቡ ሰዎች ምክንያት ወደኋላ የማይልበት ደረጃ የደረሰ ነው፡፡ ስለዚህ የሕዝብ ባንክ ነው፡፡ ሕዝብ ይጠብቀዋል፡፡ መንግሥትም ይጠብቀዋል፤›› ብለዋል፡፡የአማራ ባንክ አክሲዮን ማኅበር አደራጅ ኮሚቴ እንዳስታወቀው፣ የአክሲዮን ሽያጩን እስከ ሚያዝያ 7 ቀን 2012 ዓ.ም. ድረስ እንዲራዘም መወሰኑ ለተሻለ ነገር ታምኖበት ነው፡፡ የአክሲዮን ሽያጩ ለሦስተኛ ጊዜ ነው የተራዘመው፡፡ የአክሲዮን ሽያጩ ለሦስተኛ ጊዜ እንዲራዘም የተደረገበት ዋነኛ ምክንያት፣ ውጭ ላሉ ትውልደ ኢትዮጵያውያን ዕድል ለመስጠት ነው፡፡ ከሙስሊሙ ኅብረተሰብ በተነሳ ጥያቄ መሠረት ለእነሱም ዕድል መስጠት በማስፈለጉ መሆኑንም አቶ መላኩ አስረድተዋል፡፡ ትውልደ ኢትዮጵያውያን በፋይናንስ ዘርፍ እንዲሳተፉ አዋጅ መውጣቱን ያስታወሱት አቶ መላኩ፣ ‹‹ነገር ግን አዋጁን ተከትሎ ሊወጣ የሚገባው መመርያ በመጠየቅ ላይ ስለነበርን የአክሲዮን ሽያጩ እንዲራዘም አድርገናል፡፡ መመርያው የወጣው የካቲት 20 ቀን 2012 ዓ.ም. ነው፡፡ ስለዚህ ዳያስፖራውን የአክሲዮን ባለቤት ለማድረግም በተለያዩ ባንኮች ዝግ አካውንቶች ከፍቶ አክሲዮን እንዲገዛ ለማድረግ የነበረው ጊዜ አጭር ጊዜ ስለነበር ማራዘሙ አስፈልጓል፤›› ሲሉ አስረድተዋል፡፡ በመሆኑም በቀሪዎቹ ሳምንታት ዳያስፖራዎች በዚህ ዕድል እንዲጠቀሙ በባንኩ ጥሪ ተላልፏል፡፡ የሙስሊም ኅብረተሰብም ይህንኑ ተጨማሪ ጊዜ በመጠቀም የአክሲዮን ግዥውን ይፈጽማል ተብሎ እንደሚጠበቅ፣ ይኼ ዕድል ለዳያስፖራውና ለሙስሊሙ ኅብረተሰብ በስፋት የተከፈተ ስለሆነ ይህንን ዕድል ባለችው ጊዜ ተጠቅመው አክሲዮን እንዲገዙ አቶ መላኩ ጥሪ አስተላልፈዋል፡፡ ,"ባንክ,አማራ ባንክ,ብሔራዊ ባንክ",Amharic,ቢዝነስ,11 March 2020
https://www.ethiopianreporter.com/article/18302,ምርጫው በነሐሴ ወር ቢሆንም በሙሉ አቅም አፋጣኝ ፍትሕ መስጠት እንደሚቻል ተገለጸ,,http://www.ethiopianreporter.com/sites/default/files/2020-03/amharic-I_8.jpg,ታምሩ ጽጌ,በመላው ኢትዮጵያ የሚደረገው ጠቅላላ ምርጫ በነሐሴ ወር በመሆኑ ችግሮች ቢያጋጥሙም፣ በሙሉ አቅም አፋጣኝ ፍትሕ በአንድ ወር ውስጥ ለመስጠት መልካም አጋጣሚ መሆኑ ተገለጸ፡፡የፌዴራል ጠቅላይ ፍርድ ቤት ፕሬዚዳንት ወ/ሮ መዓዛ አሸናፊ ምርጫው የሚደረገው ነሐሴ 23 ቀን 2012 ዓ.ም. እንደሆነ አስታውሰው፣ ይህ ወቅት ደግሞ ፍርድ ቤቶች ከነሐሴ እስከ መስከረም ወር መጨረሻ ድረስ በከፊል ዝግ የሚሆኑበት ነው ብለዋል፡፡በመሆኑም ሌሎች መዝገቦች የማይኖሩበትና ዳኞች ልባቸውና አዕምሯቸው ሳይከፋፈል በሙሉ አቅማቸው ላይ በመሆናቸው፣ በአጋጣሚ ከምርጫው ጋር በተያያዘ አለመግባባት ተፈጥሮ ጉዳዩ ፍርድ ቤት የሚደርስ ከሆነ፣ በአጭር ጊዜ ጉዳዩን መርምሮ ውሳኔ መስጠት የሚቻልበት መልካም አጋጣሚ መሆኑን ተናግረዋል፡፡ ይኼንን የሚናገሩት ዳኞች ለማንኛውም አገራዊ ጥሪ የተዘጋጁና ኃላፊነትም እንደሚወስዱ ስለሚተማመኑ መሆኑን ወ/ሮ መዓዛ ገልጸዋል፡፡ ፕሬዚዳንቷ ይኼንን የተናገሩት እሳቸው የሚመሩት ጠቅላይ ፍርድ ቤትና የኢትዮጵያ ብሔራዊ ምርጫ ቦርድ፣ በምርጫ ጊዜ በሚነሱ አለመግባባቶችና ክርክሮች አፈታት ላይ ከደቡብ አፍሪካና ከኬንያ ከመጡ ዳኞች ጋር፣ የካቲት 28 ቀን 2012 ዓ.ም. በሐያት ሬጀንሲ ሆቴል የልምድ ልውውጥ በተደረገበት ወቅት ነው፡፡ የልምድ ልውውጡ በቅርቡ በሥራ ላይ የዋለው የፖለቲካ ፓርቲዎችና የምርጫ ሕግ ቁጥር 1162/2011 የሕግ ማዕቀፍን መሠረት ያደረገ ነበር፡፡ በሕጉ ምዕራፍ አራት ላይ ተደንግጎ እንደሚገኘው ውይይቱ በምርጫ ወቅት የሚፈጠሩ አለመግባባቶች በመራጮች፣ በዕጩ ተመራጮች፣ በፖለቲካ ፓርቲዎች ምዝገባና በፓርቲዎች መካከል በሚነሱ የተለያዩ ጉዳዮች ድምፅ እንዳይሰጥ በመከልከል፣ የምርጫ ሥነ ምግባርን በመጣስ፣ በድምፅ ቆጠራና በውጤቱ ላይ መሆኑ ተገልጿል፡፡ እነዚህ አለመግባባቶች በቀላሉ የማይፈቱ ከሆነ፣ የመጨረሻ ዕልባት እንዲሰጥ አዋጁ ሥልጣን የሰጠው ለፌዴራል ጠቅላይ ፍርድ ቤት ነው፡፡ በመሆኑም የጠቅላይ ፍርድ ቤት ፕሬዚዳንት ወ/ሮ መዓዛ ይኼንን መሠረት አድርገው ከላይ የገለጹትን አስተያየት ሰጥተዋል፡፡ የምርጫ ቦርድን መልካም እንቅስቃሴ በመገናኛ ብዙኃን መስማታቸውን ተናግረው፣ እሳቸው የሚመሩት ተቋም በምርጫ ምክንያት የሚፈጠሩ አለመግባባቶችን በምርጫ ቦርድ በየደረጃው በተዋቀሩ ጽሕፈት ቤቶች የተሰጡ ውሳኔዎችን የመመርመር፣ የመሻርና የማፅደቅ ሥልጣን በአዋጅ ስለተሰጠው፣ በአንድ ወር ውስጥ ውሳኔ እንደሚሰጥ አስታውቀዋል፡፡ አገራዊ ምርጫው በተሳካ ሁኔታ ተከናውኖ በሕዝብ ድምፅ መንግሥት መመሥረት የሚገባው የፖለቲካ ፓርቲ፣ ጊዜ ሳያባክን መንግሥት መመሥረት እንዳለበትም ተናግረዋል፡፡ ይህም ለሰላምና ለመረጋጋት ከፍተኛ አስተዋጽኦ እንዳለው አክለዋል፡፡ በምርጫ ላይ ያላቸውን ልምድ ለማካፈል ከደቡብ አፍሪካ የመጡት የምርጫ ቦርድ ፍርድ ቤት ዳኛና ሊቀመንበር ቢኤች ምብሃ፣ ልዩ የምርጫ ፍርድ ቤት ስለሚደራጅበትና አገልግሎት ስለሚሰጥበት ሁኔታ አብራርተዋል፡፡ በኬንያ የምርጫ ዳኝነት ኮሚቴ ሊቀመንበር የሆኑት ዳኛ ቦግሆሊ ምሳግሃም ተመሳሳይ ገለጻ አድርገዋል፡፡ በዓለም አቀፍ የምርጫ ሥርዓት ፋውንዴሽን ከፍተኛ የሕግ ባለሙያ የሆኑ ካትሪን ኤሊና ደግሞ በምርጫ ወቅት ከሚፈጠሩ አለመግባባቶች በፍትሕ አሰጣጥ ላይ የሚያጋጥሙ ተግዳሮቶችን በሚመለከት ተሞክሯቸውን አካፍለዋል፡፡   ,"ምርጫ,ፍርድ ቤት,ደቡብ አፍሪካ,ኬንያ",Amharic,ፖለቲካ,11 March 2020
https://www.ethiopianreporter.com/article/18308,በማክስ አውሮፕላን ላይ የተከሰቱ የቴክኒክ ግድፈቶችን የምርመራ ሪፖርት አመለከተ,,http://www.ethiopianreporter.com/sites/default/files/2020-03/amharic-I_11.jpg,ቃለየሱስ በቀለ,አደጋው የደረሰበት አንደኛ ዓመት በተለያዩ ዝግጅቶች ታስቦ ውሏልእሑድ መጋቢት 1 ቀን 2011 ዓ.ም. ማለዳ ከአዲስ አበባ ቦሌ ዓለም አቀፍ ኤርፖርት ተነስቶ ወደ ናይሮቢ ኬንያ በማቅናት ላይ እንዳለ በገጠመው ድንገተኛ አደጋ ቢሾፍቱ ከተማ አቅራቢያ የወደቀው የኢትዮጵያ አየር መንገድ ቦይንግ 737 ማክስ 8 አውሮፕላን አደጋ ላይ የቀረበው የምርመራ ሪፖርት፣ በአውሮፕላኑ ላይ የታዩ በርካታ የቴክኒክ ግድፈቶችን አመለከተ፡፡ተጠሪነቱ ለትራንስፖርት ሚኒስቴር የሆነው የአደጋ ምርመራ ቢሮ ለአንድ ዓመት ሲያካሂድ የቆየውን የአውሮፕላን አደጋ ምርመራ ጊዜያዊ ሪፖርት፣ በሚኒስቴሩ አማካይነት ሰኞ የካቲት 30 ቀን 2012 ዓ.ም. ይፋ አድርጓል፡፡ዓለም አቀፍ የሲቪል አቪዬሽን ድርጅት የአውሮፕላን አደጋና የአደጋ አጋጣሚ ምርመራ እንዴት መካሄድ እንዳለበት የሚገልጸው አንቀጽ 13፣ የአውሮፕላን አደጋ በተከሰተ በ30 ቀናት ውስጥ የመጀመርያ ደረጃ ሪፖርት መውጣት እንዳለበት፣ እንዲሁም በአንድ ዓመት ጊዜ ውስጥ ዋናው ሪፖርት ይፋ መደረግ እንዳለበት ይገልጻል፡፡የአውሮፕላን አደጋ ምርመራን በመሪነት ማከናወን ያለበት አደጋው የደረሰበት አገር በመሆኑ፣ የአደጋ ምርመራ ቢሮ በበረራ ቁጥር ET 302 ላይ የተከሰተውን አደጋ በቀዳሚነት ሲያከናውን ቆይቷል፡፡የመጀመርያ ደረጃ ሪፖርቱን በዓለም አቀፍ የሲቪል አቪዬሽን ድርጅት ሕግ መሠረት፣ በ30 ቀናት ውስጥ መጋቢት 26 ቀን 2011 ዓ.ም. ማውጣቱ የሚታወስ ነው፡፡የአደጋ ምርመራ ቢሮው የኢትዮጵያ ሲቪል አቪዬሽን ባለሥልጣንና የኢትዮጵያ አየር መንገድ በቴክኒክ አማካሪነት፣ የአሜሪካ ናሽናል ትራንስፖርት ሴፍቲ ቦርድ የአውሮፕላኑን አምራች አገር በመወከል፣ የፈረንሣይ ቢኢኤ የበረራ መረጃ ቋትና የበረራ መቆጣጠሪያ ክፍል መቅረፅ ድምፅ (በተለምዶ ጥቁር ሳጥን የሚባለውን) መሣሪያዎች መረጃ በመገልበጥና በመተንተን በአደጋ ምርመራ ሥራው ላይ ተሳትፈዋል፡፡በአንድ ዓመት ጊዜ ውስጥ የመጨረሻ ሪፖርቱ መውጣት የነበረበት ቢሆንም፣ ቀሪ ሥራዎች በመኖራቸው የአደጋ ምርመራ ቢሮ ጊዜያዊ ሪፖርት ለማውጣት ተገዷል፡፡በአምድዬ አያሌው ፈንታ (ኮሎኔል) የሚመራው የአደጋ ምርመራ ቢሮ ያወጣው ጊዜያዊ ሪፖርት በ130 ገጾች ተቀነባብሮ የቀረበ ነው፡፡ ሪፖርቱ ለስድስት ደቂቃ ያህል በአየር ላይ ስለቆየው የኢትዮጵያ አየር መንገድ ቢ737 ማክስ 8 አውሮፕላን አነሳስ፣ የገጠመውን ፈተና፣ የአውሮፕላኑን ይዘትና ታሪክ፣ የአብራሪዎቹን ትምህርትና ሥልጠና በዝርዝር ይዟል፡፡አውሮፕላኑ ከአዲስ አበባ ቦሌ ዓለም አቀፍ ኤርፖርት በሰላም መነሳቱን፣ ሆኖም ከጥቂት ጊዜ በኋላ በስተግራ በኩል የሚገኘው ‘አንግል ኦፍ አታክ’ በመባል የሚታወቀው የበረራ መረጃ መሣሪያ የተሳሳተ መረጃ በማንበቡ ምክንያት፣ ‘ኖዝ ዳይቭ ትሪም’ የሚባለው አውሮፕላኑን ወደ ታች የሚመልሰው መሣሪያ በራሱ ትዕዛዝ መሥራት መጀመሩ በሪፖርቱ ተጠቅሷል፡፡ይህን ተከትሎ የበረራ መቆጣጠሪያ መሣሪያው በተከታታይ አውሮፕላኑን ወደ መሬት መድፈቁን ሪፖርቱ አስታውቋል፡፡ የኢትዮጵያ አየር ኃይልና የአቢሲኒያ የበረራ አገልግሎት በፈልጎ ማዳን ሥራ ላይ መሠማራታቸውን፣ አውሮፕላኑ የወደቀበት ሥፍራ ኢጆሬ በተባለ አካባቢ እንደሆነ በሪፖርቱ ተጠቅሷል፡፡አንድ የአውሮፕላን አደጋ ምርመራ ሥራ የመረጃ ማሰባሰብ፣ ትንተና፣ መደምደሚያና ምክረ ሐሳብ የማቅረብ የሥራ ክፍሎችን አካቶ የያዘ ነው፡፡ ጊዜያዊ ሪፖርቱ የትንተና ሥራ በመካሄድ ላይ መሆኑንና በዋናው ሪፖርት ላይ እንደሚካተት ገልጿል፡፡ ይሁን እንጂ ሪፖርቱ በመደምደሚያው ላይ ዘርዘር ያሉ ግኝቶች አሥፍሯል፡፡አደጋ የደረሰበት ቢ737 ማክስ አውሮፕላን የበረራ ብቃት ማረጋገጫ ሰርተፊኬት እንደነበረው፣ በሲቪል አቪዬሽን ደንብና አሠራር መሠረት የተጠገነ እንደነበርና ከበረራ ET 302 በፊት የሚታወቅ የቴክኒክ እክል እንዳልነበረበት ይገልጻል፡፡አብራሪዎች ከቢ737 NG አውሮፕላን ወደ 737 ማክስ አውሮፕላን ሽግግር በሚያደርጉበት ወቅት፣ በአምራች ኩባንያው የተሰጠው የሥልጠና መርሐ ግብር በቂ ሆኖ እንዳልተገኘ ይጠቁማል፡፡ ኤምካስ የተሰኘው የበረራ መቆጣጠሪያ መሣሪያ ‘አንግል ኦፍ አታክ’ በተባለ መሣሪያ በሚያቀርብለት መረጃ ብቻ ተመሥርቶ መሥራቱ፣ የበረራ መቆጣጠሪያ መሣሪያውን ለስህተት እንደሚያጋልጠው በሪፖርቱ ተመልክቷል፡፡በምክረ ሐሳቡ ላይ ኤምካስ የተሰኘው የበረራ መቆጣጠሪያ በአንድ መሣሪያ መረጃ ላይ ብቻ ተመርኩዞ ከሚሠራ በሁለት መሣሪያዎች መረጃ ቢታገዝ፣ ወይም የመጠባበቂያ መሣሪያ ቢበጅለት የሚል ሐሳብ ተቀምጧል፡፡አብራሪዎች ከቢ737 ወደ 737 ማክስ አውሮፕላን ሽግግር በሚያደርጉበት ጊዜ የሚሰጠው ሥልጠና፣ የምሥለ በረራ ሥልጠና እንዲያካትት የሚሉና የመሳሰሉ ምክረ ሐሳቦች ተጠቁመዋል፡፡ በአደጋው የስምንት የአውሮፕላኑ ሠራተኞች (ሁለት አብራሪዎች፣ አምስት የበረራ አስተናጋጆችና አንድ የበረራ ደኅንነት ሠራተኛ) እና የ149 መንገደኞች ሕይወት ማለፉ ይታወሳል፡፡ የመጨረሻው የአደጋ ምርመራ ሪፖርት በጥቂት ወራት ውስጥ ተጠናቆ ይፋ እንደሚደረግ ይጠበቃል፡፡በተያያዘ ዜና የኢትዮጵያ አየር መንገድ ቢ737 ማክስ አውሮፕላን አደጋ የደረሰበት አንደኛ ዓመት፣ እንዲሁም በአደጋው ሕይወታቸውን ላጡ መንገደኞች መታሰቢያ የተለያዩ ዝግጅቶች ተከናውነዋል፡፡እሑድ የካቲት 29 ቀን 2012 ዓ.ም. አደጋው በተከሰተበት ሥፍራ የአካባቢው ነዋሪዎችና ካህናት በአደጋው ሕይወታቸውን ያጡ መንገደኞችን በፀሎት ያሰቡ ሲሆን፣ ማክሰኞ መጋቢት 1 ቀን 2011 ዓ.ም. የሟች ቤተሰቦች አደጋው በተከሰተበት አዳዲ መንደር በመገኘት ሙት ዓመት አውጥተዋል፡፡ የአየር መንገድ አውሮፕላን አብራሪዎች ማኅበር ማክሰኞ መጋቢት 1 ቀን 2012 ዓ.ም. አመሻሽ ላይ በማኅበሩ ቅጥር ግቢ የሻማ ማብራት ሥነ ሥርዓት አካሂዷል፡፡,"አየር መንገድ,የአውሮፕላን አደጋ,ሪፖርት,ትራንስፖርት ሚኒስቴር,ሲቪል አቪዬሽን ባለሥልጣን",Amharic,ማኅበራዊ,11 March 2020
https://www.ethiopianreporter.com/article/18304,ፓርላማው የቀረበለትን ከ27 ቢሊዮን ብር በላይ ተጨማሪ በጀት ለዝርዝር ዕይታ መራ,,,ዮሐንስ አንበርብር,ለተመሳሳይ ሥራ እኩል ደመወዝ ክፍያ 7.9 ቢሊዮን ብር በተጨማሪ በጀቱ ተካቷልየሚኒስትሮች ምክር ቤት ለዘንድሮው በጀት ዓመት ተጨማሪ 27.89 ቢሊዮን ብር እንዲፀድቅለት ያቀረበውን ረቂቅ የበጀት አዋጅ፣ የሕዝብ ተወካዮች ምክር ቤት ተወያይቶበት በዝርዝር እንዲታይ ለቋሚ ኮሚቴ መራ።የመንፈቅ እረፍቱን አጠናቆ ወደ መደበኛ ሥራው ማክሰኞ መጋቢት 1 ቀን 2012 ዓ.ም. የተመለሰው የሕዝብ ተወካዮች ምክር ቤት፣ በዚሁ ዕለት ከቀረቡለት አጀንዳዎች መካከል አንዱ የተጨማሪ በጀት ረቂቅ አዋጅ ነበር፡፡ ተጨማሪ በጀቱ ያስፈለገበት ምክንያትም መንግሥት የጀመረውን የኢኮኖሚ ሪፎርም ለማስቀጠል፣ ለተመሳሳይ ሥራ እኩል ደመወዝ በአገር አቀፍ ደረጃ ለመክፈልና ለሴፍቲኔት አገልግሎት ወጪዎች ለማዋል መሆኑ ተገልጿል።በምክር ቤቱ የመንግሥት ረዳት ተጠሪ ሚኒስትር ዴኤታ መስፍን ቸርነት (አምባሳደር) በሰጡት ማብራሪያ፣ ከቀረበው የተጨማሪ በጀት ጥያቄ ውስጥ ትልቁ ድርሻ ለኢኮኖሚ ሪፎርም ማሻሻያ የሚውል ነው።ለዚህም ሲባል ከቀረበው አጠቃላይ ተጨማሪ በጀት ውስጥ 18 ቢሊዮን ብር፣ የአገሪቱ ኢኮኖሚ አሁን ከገጠሙት ተግዳሮቶች የሚላቀቅበትን የፖሊሲ ዕርምጃዎች ተግባራዊ በማድረግ ወደ ጤናማ ጉዞ ተመልሶ ዕድገቱ ቀጣይ እንዲሆን ለማድረግ እንደሚያግዝ ተናግረዋል። በአገር አቀፍ ደረጃ ወጥ የሆነ የደመወዝ ምጣኔ ሥርዓት እንዲኖር መንግሥት ለተመሳሳይ ዕኩል ደረጃ ላላቸው የሥራ ዓይነቶች እኩል ደመወዝ ለመክፈል፣ 7.9 ቢሊዮን ብር በተጨማሪ በጀት ውስጥ ተካትቶ መቅረቡን ጠቁመዋል። የተቀረው ሁለት ቢሊዮን ብር ደግሞ ለሴፍቲኔት ፕሮግራሞች ማስፈጸሚያ የሚውል ነው።ለቀረበው ተጨማሪ በጀት የገቢ ምንጭ ይሆናሉ ተብለው የሚጠበቁት ዘንድሮ ከታክስ ይሰበሰባል ተብሎ ከተያዘው ተጨማሪ 20 ቢሊዮን ብር ገቢ ዋነኛው ሲሆን፣ ከውጭ አጋሮች የሚገኝ 7.9 ቢሊዮን ብር የቀጥታ በጀት ድጋፍና ዕርዳታ ሌላኛው የገቢ ምንጭ መሆኑ በረቂቁ ተመልክቷል።በተጨማሪም ምክር ቤቱ በኢትዮጵያና በሳዑዲ የልማት ፈንድ መካከል ለሁለተኛው አገር አቀፍ የመጠጥ ውኃ አቅርቦት፣ ሳኒቴሽንና ኃይጂን ፕሮግራም ማስፈጸሚያ፣ እንዲሁም ለደብረ ማርቆስ ሞጣ የመንገድ ሥራ ማሻሻያና ማሳደጊያ ፕሮጀክት ማስፈጸሚያ፣ ከዚሁ ተቋም የተደረጉትን የብድር ስምምነቶች እንዲያፀድቅ ቀርቦለታል።ለሁለተኛው አገር አቀፍ የመጠጥ ውኃ አቅርቦትና ሳኒቴሽን ፕሮግራም ከሳዑዲ ልማት ፈንድ የተገኘው ብድር 240 ሚሊዮን ዶላር ሲሆን፣ አጠቃላይ ፕሮጀክቱ ግን ስድስት ቢሊዮን ዶላር የሚፈጅ መሆኑ ተገልጿል። ለደብረ ማርቆስ ሞጣ መንገድ ፕሮጀክት ማስፈጸሚያ ከሳዑዲ ልማት ፈንድ የተገኘው ብድር ደግሞ 86 ሚሊዮን ዶላር ነው።በተጨማሪም ለአዳማ ዩኒቨርሲቲ የሳይንስ የልቀት ማዕከል ማቋቋሚያ፣ ከኮሪያ ኢሞፖርት ኤክስፖርት ባንክ ጋር የተደረገ የብድር ስምምነት ለምክር ቤቱ ቀርቧል። ሁሉም የብደር ስምምነቶች የዕፎይታ ጊዜን ጨምሮ በ30 ዓመታት ውስጥ የሚከፈሉ እንደሆኑና ከአገሪቱ የውጭ ብድር ፖሊሲ ጋር የተጣጣሙ መሆናቸው ተገልጿል።ምክር ቤቱ የተጨማሪ በጀትና የብድር ስምምነት ረቂቅ አዋጆቹን ለዝርዝር ዕይታ ለገቢ፣ በጀትና ፋይናንስ ጉዳዮች ቋሚ ኮሚቴ መርቷል።,"ፓርላማ,በጀት,ብድር",Amharic,ፖለቲካ,11 March 2020
https://www.ethiopianreporter.com/article/18309,ባለፈው ዓመት ዕጣ የወጣባቸው የ20/80 ኮንዶሚኒየም ቤቶች ለዕድለኞች ሊተላለፉ ነው,,http://www.ethiopianreporter.com/sites/default/files/2020-03/amharic-I_12.jpg,ታምሩ ጽጌ,"ለክፍላተ ከተሞችና ለወረዳዎች ሹማምንት ጠቀም ያለ ጥቅማ ጥቅም ተከበረላቸውከዓመት በፊት የካቲት 27 ቀን 2011 ዓ.ም. ዕጣ የወጣባቸው ከ32,000 በላይ የጋራ መኖሪያ ቤቶች፣ ከሚቀጥለው ሳምንት ጀምሮ ዕጣ ለወጣላቸው ዕድለኞች ሊተላለፉ ነው፡፡ ዕጣው በወጣበት ወቅት ቤቶቹ የተገነቡት በኦሮሚያ ክልል እንደሆነ በመግለጽ ውዝግብ በመነሳቱና ቤቶቹን ማስተላለፍ ባለመቻሉ፣ ከአዲስ አበባ ከተማ አስተዳደርና ከኦሮሚያ ክልል የተውጣጣ ኮሚቴ ተቋቁሞ የተነሳውን የውዥንብርና ውዝግብ በማጥናት፣ የመፍትሔ ሐሳብ እንዲያቀርብ በጠቅላይ ሚኒስትሩ ጭምር ትዕዛዝ መሰጠቱ የሚታወስ ቢሆንም፣ ላለፉት አንድ ዓመት ግን ለሕዝብ ምንም የተገለጸ ነገር አልነበረም፡፡ኮሚቴው ባደረገው ጥናት ዕጣ ከወጣባቸው የጋራ መኖሪያ ቤቶች ውስጥ 9,000 ቤቶች በኦሮሚያ ክልል ውስጥ መገንባታቸውን አረጋግጦ፣ ለአስተዳደሩና ለጠቅላይ ሚኒስትሩ ማቅረቡን ለጉዳዩ ቅርበት ያላቸው ምንጮች ለሪፖርተር አስረድተዋል፡፡  በመሆኑም በከተማ አስተዳደሩ ቤቶች ልማትና አስተዳደር ቢሮ የቤቶች ልማት ኮርፖሬሽን ዋና ዳይሬክተር በአቶ ደሳለኝ ተረፈ ፊርማ ሰሞኑን ለአሥሩም ክፍላተ ከተሞች የተላከው ደብዳቤ እንደሚያስረዳው፣ ዕጣ የወጣባቸው የጋራ መኖሪያ ቤቶች በተያዘው ወር ዕጣ ለወጣላቸው ሰዎች ይተላለፋሉ፡፡ ነገር ግን በኦሮሚያና በአዲስ አበባ ከተማ አስተዳደር ወሰን ላይ የተገነቡ ቤቶች ዕጣ ፈንታ ምን እንደሚሆን ተነጋግሮና መፍትሔ አስቀምጦ ስምምነት ላይ ሳይደረስ፣ ቤቶቹን ለዕድለኞቹ ለማስተላለፍ ውል መፈጸም በቀጣዩ ሒደት ላይ ችግር ሊፈጥር እንደሚችል ስማቸው እንዲገለጽ ያልፈለጉ የኮርፖሬሽኑ ኃላፊዎች ለሪፖርተር ገልጸዋል፡፡ ቤቶቹ በሙሉ በከተማ አስተዳደሩ አማካይነት ውል ተፈጽሞባቸው ርክክብ ከተፈጸመ በኋላ፣ ወደፊት የሚያስተዳድራቸው የኦሮሚያ ክልል በመሆኑ እንዴት እንደሚሆን በተለይ ጥናቱን አጥንቶ ያቀረበው ኮሚቴ ሊያብራራ ይገባ እንደነበር ተናግረዋል፡፡የጋራ መኖሪያ ቤቶች ዕጣ ከወጣባቸው በኋላ የዕድለኞች ስም ዝርዝርና ሙሉ መግለጫ የከተማ አስተዳደርሩ ልሳን በሆነው ‹‹አዲስ ልሳን ጋዜጣ›› ይታተም እንደነበር ለ12 ዙሮች የወጡ የጋራ መኖሪያ ቤቶችን ያስታወሱት ኃላፊዎቹ፣ ባለፈው ዓመት በ13ኛው ዙር ዕጣ የወጣባቸውም የጋራ መኖሪያ ቤቶች በተመሳሳይ ሁኔታ ዝርዝሩ እንዲታተም ለአዲስ ልሳን ጋዜጣ የተላከ ቢሆንም፣ በወቅቱ በተፈጠረው ችግር ምክንያት እንዳይታተም መታገዱን አስታውሰዋል፡፡ ነገር ግን አሁን እንዲተላለፍ ከተወሰነ ዝርዝሩ ታትሞ መውጣት እንዳለበት፣ ዋና ጥቅሙም የዕጣው ባለቤቶች ችግር ቢገጥማቸው ማስረጃ ሊሆናቸው እንደሚችልም አክለዋል፡፡ በሌላ በኩል ለሌሎች የመገናኛ ብዙኃን መግለጫው ባይሰጥም እንኳን፣ የቤቶች ልማት ኮርፖሬሽን ወይም ቢሮው በአስተዳደሩ የመገናኛ ብዙኃን ለመግለጽ ለምን እንዳልፈለገ ግልጽ እንዳልሆነላቸውም ተናግረዋል፡፡ ስለቤቶቹ መተላለፍና አጠቃላይ የጋራ መኖሪያ ቤቶችን በሚመለከት የኮርፖሬሽኑን ኃላፊዎች ሪፖርተር ለማነጋገር ያደረገው ጥረት አልተሳካም፡፡ በሌላ በኩል ሰሞኑን የአዲስ አበባ ከተማ አስተዳደር የክፍላተ ከተሞች የፋይናንስ ጽሕፈት ቤቶች ለወረዳዎቻቸው ባስተላለፉት ሰርኩላር እንዳስታወቁት፣ ከየካቲት 1 ቀን 2012 ዓ.ም. ጀምሮ ተግባራዊ የሚሆን ለተሿሚዎች ጠቀም ያለ ጥቅማ ጥቅም ተከብሮላቸዋል፡፡ በመሆኑም ለክፍለ ከተማ ዋና ሥራ አስፈጻሚና በተመሳሳይ ደረጃ ለተሾሙ ኃላፊዎች፣ ምክትል ሥራ አስፈጻሚዎችና በተመሳሳይ ደረጃ ለተሾሙ አፈ ጉባዔ፣ ለክፍለ ከተማው ካቢኔ አባላትና በተመሳሳይ ደረጃ ለተሾሙ የጽሕፈት ቤት ኃላፊዎች ከ5,000 እስከ 9,000 ብር የሚደርስ የቤት አበልና የስልክ ክፍያ እንዲፈጸምላቸው፣ በከንቲባው ጽሕፈት ቤት መወሰኑም ታውቋል፡፡  ","ኮንዶሚኒየም,አዲስ አበባ ከተማ አስተዳደር,ኦሮሚያ",Amharic,ማኅበራዊ,11 March 2020
https://www.ethiopianreporter.com/article/18307,ኢትዮጵያ የህዳሴ ግድቡን የውኃ ሙሌት ብቻ የሚመለከት የድርድር ሰነድ ለግብፅና ለሱዳን ልታቀርብ ነው,,,ዮሐንስ አንበርብር,ኢትዮጵያ በዓባይ ወንዝ ላይ የምትገነባውን ታላቁ የህዳሴ ግድብ የውኃ አሞላልና አለቃቀቅን በተመለከተ ከታችኞቹ የተፋሰሱ አገሮች ጋር ለመነጋገር የሚያስችላትን አዲስ የውይይት ሰነድ እንዳዘጋጀች፣ ሰነዱም በቅርቡ ይፋ እንደሚደረግ ታወቀ። በአዲስ ይዘት የተዘጋጀው የድርድር ሰነድ በኢትዮጵያ ተደራዳሪ ቡድን፣ በብሔራዊ የባለሙያዎች መማክርት፣ ከሁሉም ዩኒቨርሲቲዎች በተወጣጡ የሕግና የውኃ ምሕንድስና ባለሙያዎች፣ በጠቅላይ ዓቃቤ ሕግና የውጭ ጉዳይ ሚኒስቴር ባለሙያዎች በጋራ መረቀቁን ሪፖርተር ያገኘው መረጃ ያመለክታል። በቅርቡ ይፋ ይደረጋል ተብሎ የሚጠበቀው የድርድር ሰነድ ለግብፅና ለሱዳን ብቻ እንደሚቀርብ፣ ነገር ግን በሦስቱ አገሮች ስምምነት መሠረት ሌሎች አጋሮች በድርድሩ ሚና እንዲኖራቸውም ክፍት መደረጉን ከመረጃው መረዳት ተችሏል። የተዘጋጀው አዲስ ሰነድ የህዳሴ ግድቡ የውኃ አሞላልና አለቃቀቅን ብቻ የሚመለከት እንደሆነ፣ ኢትዮጵያ ድርድር የማታደርግባቸውን ጉዳዮች ለይቶ ማስቀመጡንና የኢትዮጵያን የማያወላዳ አቋም የያዘ እንደሆነ ምንጮች ገልጸዋል። ኢትዮጵያ በግድቡም ሆነ በዓባይ ውኃ ላይ ያላትን ጥቅም የሚያስከብርና አሳልፎ የማይሰጥ እንደሆነ፣ የታችኞቹ የተፋሰስ አገሮችን ተጠቃሚነትም በዓለም አቀፍ መርሆች መሠረት የሚያረጋግጥ፣ በሦስቱ አገሮች መካከል ትብብርና መልካም ግንኙነትን የሚያሰፍን እንደሆነ ምንጮች አክለዋል። በዚህ ሰነድ መነሻነት በሚደረገው ድርድር የሚመነጨው የመፍትሔ ሐሳብ ምን መምሰል እንደሚገባው፣ አመላካቾችንም ያስቀመጠ እንደሆነም ምንጮች አስረድተዋል። ሰነዱን መነሻ በማድረግ የሚደረገውን ድርድር ለሦስቱም አገሮች ቅርብ የሆነው የአፍሪካ ኅብረት እንዲመራ በኢትዮጵያ በኩል ፍላጎት መኖሩን የገለጹት ምንጮች፣ መንግሥት ይህንን ዕውን ለማድረግ እየጣረ መሆኑን ጠቁመዋል። የደቡብ አፍሪካ ፕሬዚዳንት ሲሪል ራማፎዛ እንዲያደራድሩ ኢትዮጵያ የጠየቀች መሆኑ ይታወቃል፡፡ ከሁለት ወራት በፊት በደቡብ አፍሪካ ይፋዊ የሥራ ጉብኝት ያደረጉት ጠቅላይ ሚኒስትር ዓብይ አህመድ (ዶ/ር)፣ ይህንኑ የመንግሥታቸውን ፍላጎት ይፋ ማድረጋቸው አይዘነጋም። በዚህ ወቅት ለጋዜጠኞች መግለጫ የሰጡት ጠቅላይ ሚኒስትር ዓብይና ፕሬዚዳንት ራማፎዛ ይህንኑ ማረጋገጣቸው ይታወሳል። የደቡብ አፍሪካ ፕሬዚዳንት በወቅቱ እንደተናገሩት የኢትዮጵያን ጥያቄ መሠረት በማድረግ ከግብፅ ፕሬዚዳንት አብዱልፈታህ አልሲሲ ጋር መነጋገራቸውን፣ ከእሳቸውም በጎ ምላሽ እንዳገኙ ለጋዜጠኞች ገልጸዋል። ፕሬዚዳንት ራማፎዛ የአፍሪካ ኅብረት ሊቀመንበር ሆነው ለአንድ ዓመት እንዲያገለግሉ በቅርቡ መመረጣቸው ይታወሳል። ፕሬዚዳንቱ በአፍሪካ አኅጉር ያሉ የፖለቲካ ቀውሶችንና ግጭቶቸን ለመፍታት ትኩረት ሰጥተው እንደሚሠሩ የገለጹ ሲሆን፣ የሊቢያን ቀውስ ኃያላን አገሮች ጣልቃ ገብተው እያባባሱት እንደሆነ በማውሳት ጉዳዩን ለአፍሪካውያን እንዲተውት አሳስበው ነበር። ግብፅ በአሁኑ ወቅት የዓረብ አገሮች በዚህ ጉዳይ ላይ አብረዋት እንዲቆሙ ሰፊ የማግባባት ሥራ ላይ መጠመዷን መረጃዎች ያመለክታሉ። የግብፅ የዘመቻ አካል መሆኑ በይፋ ባይረጋገጥም፣ ጀርመን የአውሮፓ ኅብረት አጋሮቿን በማስተባበር ለግብፅ የፋይናንስ ድጋፍ በማድረግ፣ ግብፅ ደግሞ ለኢትዮጵያ ካሳ እንድትከፍል አዲስ የድርድር ሐሳብ ይዛ መቅረቧ በርካታ ኢትዮጵያዊያንን ከማስገረም አልፎ አስቆጥቷል፡፡ አሜሪካ ድርድር ለማመቻቸት ብላ ቀጥታ ጣልቃ በመግባቷ ኢትዮጵያ ከድርድሩ ማፈግፈጓ አይዘነጋም፡፡ ,"ህዳሴ ግድብ,ግብፅ,ሱዳን,ዓብይ አህመድ,ደቡብ አፍሪካ,ጀርመን",Amharic,ፖለቲካ,11 March 2020
https://www.ethiopianreporter.com/article/18310,ምርጫ ቦርድ ለመራጮች ትምህርት መስጠት ለሚፈልጉ የሲቪል ማኅበረሰብ ድርጅቶች ጥሪ አቀረበ,,,በጋዜጣዉ ሪፓርተር,የምርጫ ክልሎች ካርታ ሰሞኑን ይፋ ይደረጋልየኢትዮጵያ ብሔራዊ ምርጫ ቦርድ የመራጮች ትምህርት መስጠት ለሚፈልጉ የሲቪል ማኅበረሰብ ድርጅቶች ጥሪ አደረገ፡፡ ቦርዱ ጥሪውን ያቀረበው ዜጎች በምርጫ ላይ ያላቸውን ትርጉም ያለው ተሳትፎ ለማረጋጋጥና ተዓማኒነት ያተረፈ ሰላማዊ ምርጫ ለማድረግ፣ የመራጮች ትምህርት አስፈላጊ በመሆኑ እንደሆነ አስታውቋል፡፡ ይህንን ዓላማ በአገር ደረጃ ለማሳካት የሲቪል ማኅበረሰብ ተሳትፎ ትልቅ ሥፍራ እንደሚይዝ ቦርዱ ባወጣው መግለጫ አስረድቷል፡፡  ምርጫ ቦርድ በአገሪቱ ሕገ መንግሥትና በቦርዱ ማቋቋሚያ አዋጅ ቁጥር 1133/2011 በተሰጠው ሥልጣን መሠረት የመራጮች ትምህርት ለሚሰጡ የሲቪል ማኅበረሰብ ድርጅቶች ፈቃድ የመስጠትና የመከታተል ኃላፊነቱን ለመወጣት የሚያስችለውን መመርያ በማርቀቅ፣ እንዲሁም በጉዳዩ ላይ ከሲቪል ማኅበራት ወኪሎች ጋር ባደረገው ውይይት ያገኘውን ግብዓት በማካተት የመራጮች ትምህርት ፈቃድ አሰጣጥና የሥነ ምግባር መመርያ ቁጥር 04/2012 ማፅደቁን አስታውሷል፡፡ በመሆኑም ለመራጮች ትምህርት መስጠት የሚፈልጉ የሲቪል ማኅበረሰብ ድርጅቶች ማመልከቻ እንዲያቀርቡ ጥሪ በማድረግ፣ ትምህርቱን ለመስጠት ብቃት ላላቸው ማኅበራት ፈቃድ ሰጥቶ ማሰማራት አስፈላጊ ሆኖ መገኘቱን ጠቁሟል፡፡በዚህ መሠረት በሕግ ተመዝግበው የሚንቀሳቀሱ፣ የማስተማሩን ተግባር ለመወጣት የሚያስችል ብቃት ያላቸው፣ ከማንኛውም የፖለቲካ ወገንተኝነት ገለልተኛ የሆኑ፣ ለመራጮች ትምህርት በመመርያው የወጣውን መሥፈርት የሚያሟሉና በተለያየ ሁኔታ የመራጮች ትምህርት ለመስጠት የሚፈልጉ አገር በቀል የሲቪል ማኅበረሰብ ድርጅቶች በቦርዱ በዝርዝር የሚጠይቋቸውን አግባብ ያላቸው ሰነዶችን በማያያዝ፣ ማመልከቻውን ለዋናው መሥሪያ ቤት ወይም ለቦርዱ የክልል ቅርንጫፍ ጽሕፈት ቤቶች ማስታወቂያ በመገናኛ ብዙኃን ከወጣበት ቀን ጀምሮ በአሥር ቀናት ውስጥ እንዲያቀርቡ ቦርዱ ጥሪ አቅርቧል፡፡ይህ በዚህ እንዳለ ምርጫ ቦርድ የምርጫ ክልሎች ካርታ ዝግጅት ያጠናቀቀ መሆኑን በማስታወቅ፣ ካርታው ይፋ የሚደረገው ግን የሚመለከታቸው ባለድርሻ አካላት በተገኙበት እንደሆነ ገልጿል፡፡ በጉዳዩ ላይ ባለሙያዎችም ማብራሪያ ስለሚሰጡበት ቅዳሜ መጋቢት 5 ቀን 2012 ዓ.ም. የሚመለከታቸው አካላት በተገኙበት ይፋ የሚደረግ መሆኑን አስታውቋል፡፡ በምርጫው የጊዜ ሰሌዳ መሠረት የምርጫ ክልሎች ካርታ ይፋ የማድረጊያው ቀን ሰኞ መጋቢት 1 ቀን 2012 ዓ.ም እንደነበረ ይታወቃል፡፡,"ምርጫ ቦርድ,ምርጫ",Amharic,ፖለቲካ,11 March 2020
https://www.ethiopianreporter.com/article/18311,ለክልሎች የሚሰጥ የበጀት ድጎማ ኦዲት የሚደረግበት ሥርዓት የሚያበጅ ሕግ ለፓርላማ ቀረበ,,,ዮሐንስ አንበርብር,የፌዴራል መንግሥት በየዓመቱ ለክልሎች የሚሰጠው የበጀት ድጎማ፣ ለታለመለት ዓላማ መዋሉን ኦዲት ለማድረግ የሚያስችል ረቂቅ ሕግ ለሕዝብ ተወካዮች ምክር ቤት ቀረበ።የሕግ ሰነዱ የውጭ ኦዲት ድግግሞሽን ለማስቀረት የወጣ የነጠላ ኦዲት ረቂቅ አዋጅ የሚል ስያሜ የተሰጠው ሲሆን፣ አዋጁ ያስፈለገበትን ምክንያትና ፋይዳ የምክር ቤቱ አፈ ጉባዔ አቶ ታገሰ ጫፎ ማክሰኞ መጋቢት 1 ቀን 2012 ዓ.ም. በተካሄደው ስብሰባ አቅርበዋል።የፌዴራል መንግሥት ለክልሎች የሚሰጠውን ድጋፍ ኦዲት የማድረግ ሥልጣን በሕገ መንግሥቱ አንቀጽ 94(2) እንደተሰጠው፣ በሌላ በኩል ደግሞ ክልሎች የራሳቸውን በጀት ኦዲት የማድረግ ሥልጣን እንዳላቸው አፈ ጉባዔው በሰጡት ማብራሪያ አስታውሰዋል።የፌዴራል መንግሥት ለክልሎች የሚሰጠው የበጀት ድጎማ በሥራ ላይ መዋሉን የመቆጣጠር ሕጋዊ ኃላፊነቱን ከሕገ መንግሥቱ ድንጋጌና ከክልሎች መብት ጋር በተጣጣመ መንገድ ለማከናወን የሕግ ማዕቀፍ በማስፈለጉ፣ ረቂቅ አዋጁ ለምክር ቤቱ መቅረቡን አስረድተዋል።የውጭ ኦዲት ድግግሞሽን ለማስቀረት የወጣ የነጠላ ኦዲት አዋጅ በሚል ስያሜ ለምክር ቤቱ የቀረበው ረቂቅ አዋጅ የአገሪቱ ሀብት በተገቢው መንገድ ሥራ ላይ መዋሉን ለመቆጣጠር ከማስቻሉም በላይ፣ የቁጥጥር ሥርዓቱ የጊዜ ብክነትና ድግግሞሽን በማስቀረት እንዲፈጸም የሚያስችል እንደሆነ አፈ ጉባዔው ተናግረዋል።ከክልሎች ሥልጣን ጋር ተያይዞ በተነሳ ውዝግብ ሳቢያ የፌዴራል ዋና ኦዲተር መሥሪያ ቤት ለክልሎች የሚሰጠውን የበጀት ድጎማ ኦዲት ማድረግ ካቆመ በርከት ያሉ ዓመታት የተቆጠሩ ሲሆን፣ በ2008 ዓ.ም. መገባደጃ ላይ በፓርላማ የፀደቀው በዋና ኦዲተር መሥሪያ ቤት ማቋቋሚያ አዋጅ ማሻሻያ ተቋሙ ክልሎችን ኦዲት የማድረግ ሕገ መንግሥታዊ ኃላፊነቱ የሚደነግገው አንቀጽ እንዲወጣ ተደርጓል።ይሁን እንጂ በ2011 ዓ.ም. ሰኔ ወር ላይ የዋና ኦዲተር መሥሪያ ቤት ማቋቋሚያ አዋጅን ለማሻሻል በድጋሚ የቀረበው ረቂቅ አዋጅ ደግሞ፣ ተቋሙ ክልሎችን ኦዲት የማድረግ ሥልጣን እንዳለው የሚደነግግ አንቀጽ ተካቶበት ፀድቋል።መጋቢት 1 ቀን 2012 ዓ.ም. ለምክር ቤቱ የቀረበው የነጠላ ኦዲት አዋጅ የፌዴራሉ ዋና ኦዲተር መሥሪያ ቤት በራሱ፣ እንዲሁም ከክልል የኦዲት ቢሮዎች ጋር በመተባበር ለክልሎች የሚሰጠው የበጀት ድጎማ ለታለመለት ሥራ መዋሉን ለማረጋገጥ፣ ክልሎቹ ኦዲት የሚደረጉበትንና የፌዴራል ዋና ኦዲተርም ይህንን የሚያረጋግጥበት ሥርዓት የሚያበጅ ነው።ረቂቅ አዋጁ ለምክር ቤቱ በቀረበበት በዚህ ስብሰባ ላይ ምንም ዓይነት አስተያየት ከምክር ቤቱ አባላት የተነሳ ባይሆንም፣ ረቂቁ ለዝርዝር ዕይታ ለመንግሥት ወጪ አስተዳደርና ቁጥጥር ጉዳዮች ቋሚ ኮሚቴ በዋናነት፣ እንዲሁም በተባባሪነት ለገቢ፣ በጀትና ፋይናንስ ጉዳዮች ቋሚ ኮሚቴ ተመርቷል።,"በጀት,ፓርላማ,አዋጅ",Amharic,ፖለቲካ,11 March 2020
https://www.ethiopianreporter.com/article/18324,የኢትዮጵያና የግብፅ የቃላት ጦርነት በታላቁ የኢትዮጵያ የህዳሴ ግድብ ላይ,,http://www.ethiopianreporter.com/sites/default/files/2020-03/politics.gif,ብሩክ አብዱ,የግብፅ መንግሥት የኢትዮጵያ ታላቁ የህዳሴ ግድብ ግንባታ የዛሬ ዘጠኝ ዓመት ከተጀመረበት ጊዜ አንስቶ ግድቡ ወደ ግብፅ የሚፈሰውን የውኃ መጠን በመቀነስ፣ የታችኞቹ የተፋሰስ አገሮች ላይ ጉልህ ተፅዕኖ ያሳድራል ስትል በተደጋጋሚ አቤቱታ ያሰማል፡፡ የኢትዮጵያ መንግሥትም የሚቀርቡበት ትችቶች በጥናት የተመለሱ፣ ሁሉንም በሚያግባባ መንገድ ግኝቶቹ መሰራጨታቸውን በመጥቀስ ሲያጣጥል ቆይቷል፡፡የኢትዮጵያ መንግሥት ለናይል ወንዝ 85 በመቶ ውኃ በሚያበረክተው የዓባይ ወንዝ ላይ የሚገነባውና 74 ቢሊዮን ሜትር ኩዩብ ውኃ የመያዝ አቅም ያለው ግድብ፣ በታችኞቹ የተፋሰሱ አገሮች ላይ የሚያሳድረው ጉልህ ተፅዕኖ የለም የሚለውን አቋሙን የተጠኑ ግኝቶችንና የመከራከሪያ ሐሳቦችን በመያዝ ከግብፅና ከሱዳን ጋር ድርድር ከተቀመጠ እነሆ ስምንት ዓመታት ተቆጥረዋል፡፡በእነዚህ ስምንት ዓመታት በተካሄዱ ውይይቶች የተገኘና ለስምምነት የበቃ ጠብ የሚል ውጤት አልተገኘም የሚሉ ወገኖች፣ ድርድሩ ጊዜ ከማባከን የዘለለ ሚና የለውም በማለት ይተቻሉ፡፡ ነገር ግን ድርድሩ ከሚጠበቀው በላይ የሆነ ውጤት አስገኝቷል የሚሉም አልጠፉም፡፡ ይኼም ውጤት ግብፅ የዓባይን ውኃ አትጠቀሙና የህዳሴ ግድቡን አትገንቡ ከማለት መለስ ብላ፣ የኢትዮጵያን የመጠቀም መብት በማክበር የውኃ ፍሰት ላይ ለመደራደር መሆኑ ነው ይላሉ፡፡ይኼ የተሻለ ውጤት ቢሆንም ቅሉ የድርድሩ ዋና ዓላማ በሆነውና የህዳሴ ግድብን የውኃ ሙሌትና አለቃቅ የተመለከተ ስምምነት ማድረግ፣ የሰማይ ያህል ሩቅ ሆኖ ቆይቷል፡፡ ድርድሮቹ በተካሄዱባቸው ስምንት ዓመታት ከስምምነት ሊደረስባቸው በሚችሉ ጊዜያት ሁሉ፣ የግብፅ ተደራዳሪዎች በተጠናና ስትራቴጂካዊ በሆነ መንገድ ጥቅማቸውን በሚያስጠብቅ መንገድ ድርድሩን ጥለው እንደሚወጡ እየተነገረ ሲተቹ ቆይተዋል፡፡ ድርድሮቹም ይቀጥሉ ዘንድ በመሪዎች ደረጃ በሚደረጉ ጣልቃ ገብነቶች የተቋቋሙት የቴክኒክና የሚኒስትሮች ኮሚቴዎች፣ ተመሳሳይ ጉዳዮች ላይ ውኃ ቢወቅጡት (...) ዓይነት ንትርኮች ውስጥ ቆይተዋል፡፡ድርድሮቹ ተቋርጠው በቀጠሉ ቁጥር በቂ ዝግጅት እያደረጉና አዳዲስ ሐሳቦችን ይዘው የሚመጡት የግብፅ የውጭ ጉዳይና የውኃ ሚኒስትሮች፣ በስተመጨረሻ ከህዳሴ ግድቡ የሚለቀቀውን ውኃ ከ40 ቢሊዮን ሜትር ኪዩብ እንዳያንስ፣ በግብፅ የሚገኘው ትልቁ የአስዋን ግድብ የውኃ መጠን ከባህር ወለል በታች 165 ሜትር ከወረደ በአፋጣኝ ውኃ ከህዳሴ ግድቡ እንዲለቀቅለት፣ የህዳሴ ግድብ ከ12 እስከ 20 ዓመታት ባላነሰ ጊዜያት እንዲሞላ፣ እንዲሁም የግድቡ ሙሌትና የውኃ አለቃቀቅ በየዓመቱ በሚኖረው የድርቅና የአየር ንብረት ሁኔታ ላይ የተመረኮዘ እንዲሆን የሚሉ ምክረ ሐሳቦችን ቢያቀርቡም ተቀባይነት አላገኙም፡፡ከመጀመርያው የግድቡ ግንባታ አንስቶ የውኃ አሞላሉን ዕቅድ በማውጣት ወደ ግድቡ የሚገባና የሚወጣ የውኃ መጠን በመቀመር ስትከራከር የቆየችው ኢትዮጵያ፣ ይኼንን ምክረ ሐሳብ አልቀበልም በማለቷ ድርድሩ በመስተጓጎሉ የግብፅ ፕሬዚዳንት አብዱልፈታህ አልሲሲ የአሜሪካ ፕሬዚዳንት ዶናልድ ትራምፕ ጣልቃ ገብተው ለጉዳዩ ዕልባት እንዲያበጁ ጥሪ አስተላለፉ፡፡ በዚህም መሠረት የአሜሪካ የግምጃ ቤት ሚኒስትር ስቲቨን ምኑሽንና የዓለም ባንክ ፕሬዚዳንት ዴቪድ ማልፓስ፣ የኢትዮጵያን የውኃና የውጭ ጉዳይ ሚኒስትሮች ከግብፅ አቻዎቻቸው ጋር አስቀምጠው በዋሽንግተን ዲሲ ‹‹በታዛቢነት›› ሲያሸማግሏቸው ቆዩ፡፡ከዋሽንግተንና ከዓለም ባንክ ጣልቃ ገብነት በኋላ የተደረጉ ተከታታይ ውይይቶች በግድቡ ላይ የሚነሱ ጥያቄዎች ምላሽ አግኝተው ከስምምነት ተደርሶ ፊርማ ይደረጋል ተብሎ የተጠበቀ ቢሆንም፣ ይኼ ሳይሆን ቀርቷል፡፡ የአሜሪካ የግምጃ ቤት ሚኒስትሩም አዘጋጅተው ያቀረቡት የስምምነት ሰነድ ለፊርማ ቢቀርብም፣ ኢትዮጵያ ለመፈረም ፈቃደኛ ሳትሆን በመቅረቷ ውይይቱ ሳይቋጭ ቀርቷል፡፡ በተመሳሳይ ሱዳንም ፊርማዋን ከወረቀት ሳታኖር ቀርታለች፡፡የመጨረሻውና የስምምነት ፊርማ ይደረጋል ተብሎ በተጠበቀው እ.ኤ.አ. ከፌብሩዋሪ 27 እስከ 28 ቀን 2020 በዋሽንግተን ዲሲ በተደረገው ስብሰባ፣ ኢትዮጵያ በተዘጋጀው ሰነድ ላይ በአገር ውስጥ ካሉ ባለሙያዎች ጋር ውይይት አድርጌ አልጨረስኩም በማለት ያልተሳተፈች ሲሆን፣ ግብፅ በሰነዱ ላይ ለመፈረም በዝግጁነት ተገኝታለች፡፡ ሱዳን ብትገኝም ሳትፈርም ተመልሳለች፡፡ይኼንን የመጨረሻና ኢትዮጵያ ያልተገኝበትን ውይይት ተከትሎ በአሜሪካ የግምጃ ቤት ሚኒስትር ስቲቨን ምኑሽን የወጣው መግለጫ፣ ግብፅን በስምምነቱ ላይ ፊርማዋን ለማኖር ላሳየችው ፈቃደኝነት ያመሠገነ ሲሆን፣ የግድቡን ደኅንነት በተመለከተ የታችኛው የተፋሰስ አገሮች (በተለይ ግብፅና ሱዳን) ሥጋት ስለገባቸው፣ ‹‹ኢትዮጵያ በአፋጣኝ የምታደርገውን የውስጥ ምክክር አጠናቅቃ ወደ ውይይት እንደምትመለስ ተስፋ እያደረግን፣ ከስምምነት ሳይደረስ ግድቡ እንዳይሞላ፤›› ሲል ይደመድማል፡፡ይኼንን መግለጫ ተከትሎ የኢትዮጵያ የውጭ ጉዳይ ሚኒስቴርና የውኃ፣ መስኖና ኢነርጂ ሚኒስቴር በጋራ ባወጡት መግለጫ የአሜሪካ መግለጫ እጅግ እንዳሳዘናቸው በማተት፣ ኢትዮጵያ እንድትፈርምበት የተጠየቀችው ሰነድ ከውይይቱ የመነጨ ሳይሆን ከግብፅ የመጣ ነው በማለት ድርድሩ ስላበቃ ፈርሙ መባሉ ልክ አይደለም በማለት ተችተዋል፡፡የግድቡን የግንባታ ሒደት በመከተልም የውኃ ሙሌት ሥራ እንደሚጀመርና የኢትዮጵያን የግድቡ ባለቤትነት በመጥቀስ የሚከራከረው ይኼ መግለጫ፣ በመርህ መግለጫ ስምምነቱ መሠረት ፍትሐዊና ምክንያታዊ ተጠቃሚነትን በማገናዘብ ጉልህ ተፅዕኖ (ጉዳት) በማያስከትል መንገድ ይቀጥላል ሲል ያስረዳል፡፡በውይይቶች መቋጫ ያላገኙና መፈታት ያለባቸው ያላለቁ ጉዳዮች አሉ በማለትም፣ ከግብፅና ከሱዳን ጋር በቀጣይነት በመወያየትና ጉዳዮችን በመፍታት የመጨረሻውን የግድቡን ውኃ አሞላልና አስተዳደር የተመለከቱ ስምምነቶችን ለመፈጸም ኢትዮጵያ ዝግጁ ናት በማለት ያጠቃልላል፡፡ኢትዮጵያ በዚህ መግለጫ ግድቡ የእኔ ነውና ውኃ መሙላቴን ማንም ሊከለክል አይችልም ስትል ያሳየችውን ጠንካራ አቋም በመቃወም ለአገራቸው መገናኛ ብዙኃን የተናገሩት የግብፅ የውጭ ጉዳይ ሚኒስትር ሳሚ ሽኩሪ፣ ‹‹ኢትዮጵያ ግድቡን በምንም ዓይነት ሁኔታ መሙላት የለባትም፤›› ሲሉ የተደመጡ ሲሆን፣ ‹‹ድንበር አቋራጭ ወንዞችን በተመለከተ ማንም ለብቻው ውሳኔ መስጠት እንደማይችል ዓለም አቀፍ ሕጎች የደነገጉ ሲሆን፣ የመርህ ስምምነቱም ይኼንን ነው ያስቀመጠው፤›› ብለዋል፡፡ከዚህ በተጨማሪም የግብፅ የተለያዩ ከፍተኛ ባለሥልጣናት፣ የግብፅ ፓርላማ ምክትል አፈ ጉባዔና ፕሬዚዳንት አልሲሲን ጨምሮ ግብፅ በዓባይ ላይ ያላትን ታሪካዊ መብት ለማስጠበቅ የትኛውንም ዓይነት አማራጭ መጠቀም እንደምትችልና እንዳለባት ሲናገሩ ተደምጠዋል፡፡ የግብፅ ፕሬዚዳንት በግድቡ ላይ ከመከላከያ ሠራዊት አባላትና ከፍተኛ አመራሮች ጋር ስብሰባዎችን ሲያደርጉ በማሳየት፣ ለኢትዮጵያ መልዕክት ሲያስተላልፉም ነበር፡፡የኢትዮጵያ መንግሥት አቋሙ በግድቡ ላይ ለሚኖሩ የትኛውም ዓይነት ልዩነት መፍትሔው መወያየትና መግባባት እንደሆነ፣ የውጭ ጉዳይ ሚኒስትር ገዱ አንዳርጋቸው ከውኃ፣ መስኖና ኢነርጂ ሚኒስትር ስለሺ በቀለ (ዶ/ር) ጋር በመሆን ባለፈው ሳምንት በሰጡት መግለጫ ያስታወቁ ሲሆን፣ ከዚህ ውጪ ያለ ዛቻና ማስፈራሪያ ከንቱ ነው ሲሉ አጣጥለውታል፡፡ ‹‹የሚያጋጭና ወደ ሌላ ነገር የሚያስገባ ነገር የለም፡፡ ይህ ዕርባና ቢስ አመለካከት ነው፡፡ በ21ኛው ክፍለ ዘመን የሚታሰብ አይደለም፡፡ ሌላ ምክንያት ከሌለ በስተቀር፤›› ሲሉም አቶ ገዱ የሚጎሰመውን የጦርነት ነጋሪት አጣጥለዋል፡፡በተመሳሳይ ከወራት በፊት ይኼንኑ የግድቡን ጉዳይ በተመለከተ በፓርላማ ተጠይቀው ማብራሪያ የሰጡት ጠቅላይ ሚኒስትር ዓብይ አህመድ (ዶ/ር)፣ ጦርነት ከሆነ ሚሊዮኖችን ማሰባሰብ ይቻላል በማለት የግብፅን ዛቻ ያጣጣሉ ሲሆን፣ ጉዳዩ ግን ጦርነት ላይ ሳይደርስ መፍትሔ ያገኛል ብለው እንደሚያምኑ ተናግረዋል፡፡ የግብፅ ፕሬዚዳንት አልሲሲ ከመከላከያ አመራሮች ጋር ላደረጉትና በኢንተርኔትና በሌሎች መገናኛ ብዙኃን ለተላለፈው ውይይት ምላሽ እንዲሆን በሚመስል፣ ጠቅላይ ሚኒስትር ዓብይም ከመከላከያ ሠራዊት ከፍተኛ አባላት ጋር በግድቡና በሌሎች የፀጥታና የደኅንነት ጉዳዮች ላይ ውይይት እንዳደረጉ ከሚናገር መግለጫ ጋር በዩኒፎርም የሚታዩ ከፍተኛ ወታደራዊ አመራሮች ያሉበት ምሥል ተለቅቋል፡፡ነገር ግን የሁለቱ አገሮች የቃላት ጦርነት፣ የመከላከያና የዲፕሎማሲ ጡንቻ መለካካት በዚህ ያበቃና የሚበቃ አይመስልም፡፡ በግብፅ ዋና ከተማ ካይሮ መቀመጫውን ያደረገውን የዓረብ ሊግ በመሰብሰብ ግድቡንና የኢትዮጵያን አቋም እንዲያወግዙ ያደረጉት ፕሬዚዳንት አልሲሲ፣ ለምን የሚል ጥያቄ ከአባላቱ አልቀረበላቸውም ነበር፡፡ ሱዳን አልፈርምም ብላ በተቃውሞ ከመውጣቷ በቀር፡፡ሱዳን ግድቡ የውኃ መጠን የመቀነስም ሆነ ሌላ ጉዳት በታችኛው ተፋሰስ አገሮች ላይ ያስከትላል የሚል እምነት እንደሌላት በመግለጽ፣ የኢትዮጵያን ልማት እንደምትደግፍ አስታውቃለች፡፡ይኼንን የዓረብ ሊግ ውሳኔ ተከትሎ የኢትዮጵያ የውጭ ጉዳይ ሚኒስቴር የካቲት 30 ቀን 2012 ዓ.ም. ባወጣው መግለጫ፣ የዓረብ ሊግን ውሳኔ ሙሉ በሙሉ እንደማይቀበለው በማስታወቅ፣ አባላቱ የግድቡን እውነታ ሳይረዱ ለግብፅ ጭፍን ድጋፍ መስጠታቸው ያሳዝናል ብሏል፡፡ ነገር ግን ሱዳን የያዘችውን አቋም አድንቋል፡፡ በዚህ ውሳኔው ሳቢያም የዓረብ ሊግ ሉዓላዊ እየሆነ በመጣ ዓለም ውስጥ ሰላምን፣ መረጋጋትንና ትብብርን ለማምጣት ያለው ብቃትና ታማኝነት ከጥያቄ ውስጥ ገብቷል ሲል የውጭ ጉዳይ ሚኒስትር አስታውቋል፡፡የኢትዮጵያን መግለጫ የተመለከተው የግብፅ የውጭ ጉዳይ ሚኒስቴር ግን ጉዳዩን በዝምታ አላለፈውም፡፡ ‹‹የኢትዮጵያ መግለጫ ትክክል ያልሆነና ዲፕሎማሲያዊነት የጎደለው ነው፤›› በማለት አጣጥሎታል፡፡የግብፅ መንግሥት እንዲህ ፊት ለፊት ከሚያደርገው እሰጥ አገባ በተጨማሪ ሰፋፊ የዲፕሎማሲ ሥራዎችን የሚያከናውን ሲሆን፣ በተለያዩ ጊዜያት ልዑካኖችን ተፅዕኖ ሊያሳድሩ ወደሚችሉ አገሮች በመላክ ድምፅ ለማሰማት ከፍተኛ ጥረት ያደርጋል፡፡ የኢትዮጵያ መንግሥት በተመሳሳይ የሚደርገው ነገር እንዳለና ወደ ሌሎች አገሮች እውነታን ለማስረዳት ጥረት እንደሚያደርግ ቢነገርም፣ መንግሥት ግን በግልጽ የተናገረው ነገር የለም፡፡ አቶ ገዱ በመግለጫቸው እንደገለጹት፣ ኢትዮጵያ ባላት እውነታ እንጂ፣ እገሌ ኃያል አገር ስለሆነ ከእኔ ጎን ይሠለፋል ስትል እየተደራደረች እንደሆነ ተናግረዋል፡፡ ይህ ግን ኢትዮጵያን ብዙ ጊዜ የጎዳት አስተሳሰብ በመሆኑ፣ በተቻለ መጠን እውነትን ይዞ በዲፕሎማሲው መስክ ጠንክሮ በመገኘት የማግባባት ሥራውን ማቀላጠፍ እንደሚገባ የብዙዎች እምነት ነው፡፡,"ህዳሴ ግድብ,ግብፅ,ሱዳን,አሜሪካ,የዓለም ባንክ",Amharic,ፖለቲካ,11 March 2020
https://www.ethiopianreporter.com/index.php/article/18303,የቀድሞ ጋዜጠኛና ታጋይ ወ/ሮ ነፃነት አስፋው  (1937-2012),,http://www.ethiopianreporter.com/sites/default/files/2020-03/amharic-I_9.jpg,ሔኖክ ያሬድ,በኢትዮጵያ የሴቶች የትግል ታሪክ ውስጥ ስማቸውን ካኖሩት መካከል ይገኙበታል፡፡ የ1983 ዓ.ም. የመንግሥት ለውጥ ተክትሎ ሥልጣኑን የተቆናጠጠው ኢሕአዴግ በተለያዩ ኃላፊነት ካስቀመጣቸው መካከል የሚጠቀሱት የጋዜጠኝነትና የኮሙዩኒኬሽን ባለሙያዋ ወ/ሮ ነፃነት አስፋው፣ በሽግግር መንግሥቱ ዘመን የፕሬዚዳንት ጽሕፈት ቤት የፕሬስና ኢንፎርሜሽን ኃላፊ ሆነው ሠርተዋል፡፡ኢፌዴሪ ከተመሠረተ በኋላም በሁለተኛው የፓርላማ ዘመን የሕዝብ ተወካዮች ምክር ቤት አባል የመንግሥት ረዳት ተጠሪ፣ የማስታወቂያ ሚኒስትር ዴኤታ ሆነውም ሠርተዋል፡፡ በ2003 ዓ.ም. መቀመጫውን ጂቡቲ ያደረገው የምሥራቅ አፍሪካ በይነ መንግሥታት (ኢጋድ) የሰላምና የፀጥታ ዘርፍ ዳይሬክተር ሆነው ካገለገሉ በኋላ፣ በአፍሪካ ኅብረት የኢጋድ ኦዲተር በመሆን እስከ 2010 ዓ.ም. መሥራታቸውን ገጸ ታሪካቸው ያስረዳል፡፡ ከቀዳማዊ ኃይለ ሥላሴ ዩኒቨርሲቲ በጂኦግራፊ የመጀመርያ ዲግሪያቸውን ያገኙት ወ/ሮ ነፃነት፣ በማስታወቂያ ሚኒስቴር በጋዜጠኝት ካገለገሉ በኋላ ወደ ጀርመን በመጓዝ በዶቼቨሌ ከዘጠኝ ዓመታት በላይ አገልግለዋል፡፡ በ1972 ዓ.ም. ሕወሓትን በመቀላቀል በትጥቅ ትግል ውስጥ ያለፉ ሲሆን፣ ለጋዜጠኞችና ለኪነት ቡድን አባላት ሥልጠና ይሰጡ እንደነበር ይወሳል፡፡ በሻዕቢያ ወረራ ወቅት ከ1990 ዓ.ም. እስከ 1992 ዓ.ም. በመንግሥት ቃል አቀባይነት ተመድበው ሠርተዋል፡፡ በጦርነቱ የተፈናቀሉትን ወገኖች፣ ምርኮኞች፣ በግንባር የነበረውን ሕዝብ እያነጋገሩ በጦርነቱ የነበረውን መረጃ ለሕዝብ በማቅረብም ይጠቀሳሉ፡፡ከአባታቸው አቶ አስፋው ንጉሥና ከእናታቸው መምህርት ትበርህ ተወልደ መድኅን ገብሩ መስከረም 17 ቀን 1937 ዓ.ም. በትግራይ ዓድዋ የተወለዱት ወ/ሮ ነፃነት፣ የመጀመርያ ደረጃ ትምህርታቸውን በንግሥተ ሳባ፣ ሁለተኛ ደረጃን በአዲስ አበባ እቴጌ መነን ትምህርት ቤት አጠናቀዋል፡፡ በመቀጠልም በአዲስ አበባ ዩኒቨርሲቲ ኮሌጅ ተመርቀዋል፡፡ በ1966 ዓ.ም. አብዮት ሲፈነዳ ከጀርመን ኮለኝ ለዘገባ የመጡት ወ/ሮ ነፃነት አዲስ አበባ እንደገቡ ሴት ልጅ የወለዱ ሲሆን፣ ስሟንም አብዮት አማኑኤል ብለው መሰየማቸው ገጸ ታሪካቸው ይገልጻል፡፡ መጽሐፍ ቅዱስን ወደ ትግርኛ የተረጎሙት አያታቸው አለቃ ተወልደ መድኅን ገብሩ የሥነ ጽሑፍ ፍቅር እንዳሳደሩባቸው የሚነገርላቸው ወ/ሮ ነፃነት፣ የሴቶችን የትግል ታሪከ ለትውልድ ሰንዶ ለማቆየት በተደረገው እንቅስቃሴ ከፍተኛ አስተዋጽኦ ማበርከታቸው ይወሳል፡፡ በ2011 ዓ.ም. በእግራቸው ላይ በደረሰ ጉዳት በአገር ውስጥና በውጭ ሕክምና ሲደረግላቸው ከቆዩ በኋላ፣ ሰኞ የካቲት 30 ቀን 2012 ዓ.ም. በ75 ዓመታቸው ያረፉ ሲሆን፣ ሥርዓተ ቀብራቸውም የትግራይ ምክትል ርዕሰ መስተዳድር ደብረ ጽዮን ገብረ ሚካኤል (ዶ/ር) እና የሕዝብ ተወካዮች ምክር ቤት ምክትል አፈ ጉባዔ ወ/ሮ ሽታዬ ምናለ በተገኙበት በመቐለ ከተማ ቅዱስ ገብርኤል ቤተ ክርስቲያን በሚገኘው የአርበኞች መካነ መቃብር ተፈጽሟል፡፡ ,ዜና እረፍት,Amharic,ማኅበራዊ,11 March 2020
https://www.ethiopianreporter.com/index.php/article/18308,በማክስ አውሮፕላን ላይ የተከሰቱ የቴክኒክ ግድፈቶችን የምርመራ ሪፖርት አመለከተ,,http://www.ethiopianreporter.com/sites/default/files/2020-03/amharic-I_11.jpg,ቃለየሱስ በቀለ,አደጋው የደረሰበት አንደኛ ዓመት በተለያዩ ዝግጅቶች ታስቦ ውሏልእሑድ መጋቢት 1 ቀን 2011 ዓ.ም. ማለዳ ከአዲስ አበባ ቦሌ ዓለም አቀፍ ኤርፖርት ተነስቶ ወደ ናይሮቢ ኬንያ በማቅናት ላይ እንዳለ በገጠመው ድንገተኛ አደጋ ቢሾፍቱ ከተማ አቅራቢያ የወደቀው የኢትዮጵያ አየር መንገድ ቦይንግ 737 ማክስ 8 አውሮፕላን አደጋ ላይ የቀረበው የምርመራ ሪፖርት፣ በአውሮፕላኑ ላይ የታዩ በርካታ የቴክኒክ ግድፈቶችን አመለከተ፡፡ተጠሪነቱ ለትራንስፖርት ሚኒስቴር የሆነው የአደጋ ምርመራ ቢሮ ለአንድ ዓመት ሲያካሂድ የቆየውን የአውሮፕላን አደጋ ምርመራ ጊዜያዊ ሪፖርት፣ በሚኒስቴሩ አማካይነት ሰኞ የካቲት 30 ቀን 2012 ዓ.ም. ይፋ አድርጓል፡፡ዓለም አቀፍ የሲቪል አቪዬሽን ድርጅት የአውሮፕላን አደጋና የአደጋ አጋጣሚ ምርመራ እንዴት መካሄድ እንዳለበት የሚገልጸው አንቀጽ 13፣ የአውሮፕላን አደጋ በተከሰተ በ30 ቀናት ውስጥ የመጀመርያ ደረጃ ሪፖርት መውጣት እንዳለበት፣ እንዲሁም በአንድ ዓመት ጊዜ ውስጥ ዋናው ሪፖርት ይፋ መደረግ እንዳለበት ይገልጻል፡፡የአውሮፕላን አደጋ ምርመራን በመሪነት ማከናወን ያለበት አደጋው የደረሰበት አገር በመሆኑ፣ የአደጋ ምርመራ ቢሮ በበረራ ቁጥር ET 302 ላይ የተከሰተውን አደጋ በቀዳሚነት ሲያከናውን ቆይቷል፡፡የመጀመርያ ደረጃ ሪፖርቱን በዓለም አቀፍ የሲቪል አቪዬሽን ድርጅት ሕግ መሠረት፣ በ30 ቀናት ውስጥ መጋቢት 26 ቀን 2011 ዓ.ም. ማውጣቱ የሚታወስ ነው፡፡የአደጋ ምርመራ ቢሮው የኢትዮጵያ ሲቪል አቪዬሽን ባለሥልጣንና የኢትዮጵያ አየር መንገድ በቴክኒክ አማካሪነት፣ የአሜሪካ ናሽናል ትራንስፖርት ሴፍቲ ቦርድ የአውሮፕላኑን አምራች አገር በመወከል፣ የፈረንሣይ ቢኢኤ የበረራ መረጃ ቋትና የበረራ መቆጣጠሪያ ክፍል መቅረፅ ድምፅ (በተለምዶ ጥቁር ሳጥን የሚባለውን) መሣሪያዎች መረጃ በመገልበጥና በመተንተን በአደጋ ምርመራ ሥራው ላይ ተሳትፈዋል፡፡በአንድ ዓመት ጊዜ ውስጥ የመጨረሻ ሪፖርቱ መውጣት የነበረበት ቢሆንም፣ ቀሪ ሥራዎች በመኖራቸው የአደጋ ምርመራ ቢሮ ጊዜያዊ ሪፖርት ለማውጣት ተገዷል፡፡በአምድዬ አያሌው ፈንታ (ኮሎኔል) የሚመራው የአደጋ ምርመራ ቢሮ ያወጣው ጊዜያዊ ሪፖርት በ130 ገጾች ተቀነባብሮ የቀረበ ነው፡፡ ሪፖርቱ ለስድስት ደቂቃ ያህል በአየር ላይ ስለቆየው የኢትዮጵያ አየር መንገድ ቢ737 ማክስ 8 አውሮፕላን አነሳስ፣ የገጠመውን ፈተና፣ የአውሮፕላኑን ይዘትና ታሪክ፣ የአብራሪዎቹን ትምህርትና ሥልጠና በዝርዝር ይዟል፡፡አውሮፕላኑ ከአዲስ አበባ ቦሌ ዓለም አቀፍ ኤርፖርት በሰላም መነሳቱን፣ ሆኖም ከጥቂት ጊዜ በኋላ በስተግራ በኩል የሚገኘው ‘አንግል ኦፍ አታክ’ በመባል የሚታወቀው የበረራ መረጃ መሣሪያ የተሳሳተ መረጃ በማንበቡ ምክንያት፣ ‘ኖዝ ዳይቭ ትሪም’ የሚባለው አውሮፕላኑን ወደ ታች የሚመልሰው መሣሪያ በራሱ ትዕዛዝ መሥራት መጀመሩ በሪፖርቱ ተጠቅሷል፡፡ይህን ተከትሎ የበረራ መቆጣጠሪያ መሣሪያው በተከታታይ አውሮፕላኑን ወደ መሬት መድፈቁን ሪፖርቱ አስታውቋል፡፡ የኢትዮጵያ አየር ኃይልና የአቢሲኒያ የበረራ አገልግሎት በፈልጎ ማዳን ሥራ ላይ መሠማራታቸውን፣ አውሮፕላኑ የወደቀበት ሥፍራ ኢጆሬ በተባለ አካባቢ እንደሆነ በሪፖርቱ ተጠቅሷል፡፡አንድ የአውሮፕላን አደጋ ምርመራ ሥራ የመረጃ ማሰባሰብ፣ ትንተና፣ መደምደሚያና ምክረ ሐሳብ የማቅረብ የሥራ ክፍሎችን አካቶ የያዘ ነው፡፡ ጊዜያዊ ሪፖርቱ የትንተና ሥራ በመካሄድ ላይ መሆኑንና በዋናው ሪፖርት ላይ እንደሚካተት ገልጿል፡፡ ይሁን እንጂ ሪፖርቱ በመደምደሚያው ላይ ዘርዘር ያሉ ግኝቶች አሥፍሯል፡፡አደጋ የደረሰበት ቢ737 ማክስ አውሮፕላን የበረራ ብቃት ማረጋገጫ ሰርተፊኬት እንደነበረው፣ በሲቪል አቪዬሽን ደንብና አሠራር መሠረት የተጠገነ እንደነበርና ከበረራ ET 302 በፊት የሚታወቅ የቴክኒክ እክል እንዳልነበረበት ይገልጻል፡፡አብራሪዎች ከቢ737 NG አውሮፕላን ወደ 737 ማክስ አውሮፕላን ሽግግር በሚያደርጉበት ወቅት፣ በአምራች ኩባንያው የተሰጠው የሥልጠና መርሐ ግብር በቂ ሆኖ እንዳልተገኘ ይጠቁማል፡፡ ኤምካስ የተሰኘው የበረራ መቆጣጠሪያ መሣሪያ ‘አንግል ኦፍ አታክ’ በተባለ መሣሪያ በሚያቀርብለት መረጃ ብቻ ተመሥርቶ መሥራቱ፣ የበረራ መቆጣጠሪያ መሣሪያውን ለስህተት እንደሚያጋልጠው በሪፖርቱ ተመልክቷል፡፡በምክረ ሐሳቡ ላይ ኤምካስ የተሰኘው የበረራ መቆጣጠሪያ በአንድ መሣሪያ መረጃ ላይ ብቻ ተመርኩዞ ከሚሠራ በሁለት መሣሪያዎች መረጃ ቢታገዝ፣ ወይም የመጠባበቂያ መሣሪያ ቢበጅለት የሚል ሐሳብ ተቀምጧል፡፡አብራሪዎች ከቢ737 ወደ 737 ማክስ አውሮፕላን ሽግግር በሚያደርጉበት ጊዜ የሚሰጠው ሥልጠና፣ የምሥለ በረራ ሥልጠና እንዲያካትት የሚሉና የመሳሰሉ ምክረ ሐሳቦች ተጠቁመዋል፡፡ በአደጋው የስምንት የአውሮፕላኑ ሠራተኞች (ሁለት አብራሪዎች፣ አምስት የበረራ አስተናጋጆችና አንድ የበረራ ደኅንነት ሠራተኛ) እና የ149 መንገደኞች ሕይወት ማለፉ ይታወሳል፡፡ የመጨረሻው የአደጋ ምርመራ ሪፖርት በጥቂት ወራት ውስጥ ተጠናቆ ይፋ እንደሚደረግ ይጠበቃል፡፡በተያያዘ ዜና የኢትዮጵያ አየር መንገድ ቢ737 ማክስ አውሮፕላን አደጋ የደረሰበት አንደኛ ዓመት፣ እንዲሁም በአደጋው ሕይወታቸውን ላጡ መንገደኞች መታሰቢያ የተለያዩ ዝግጅቶች ተከናውነዋል፡፡እሑድ የካቲት 29 ቀን 2012 ዓ.ም. አደጋው በተከሰተበት ሥፍራ የአካባቢው ነዋሪዎችና ካህናት በአደጋው ሕይወታቸውን ያጡ መንገደኞችን በፀሎት ያሰቡ ሲሆን፣ ማክሰኞ መጋቢት 1 ቀን 2011 ዓ.ም. የሟች ቤተሰቦች አደጋው በተከሰተበት አዳዲ መንደር በመገኘት ሙት ዓመት አውጥተዋል፡፡ የአየር መንገድ አውሮፕላን አብራሪዎች ማኅበር ማክሰኞ መጋቢት 1 ቀን 2012 ዓ.ም. አመሻሽ ላይ በማኅበሩ ቅጥር ግቢ የሻማ ማብራት ሥነ ሥርዓት አካሂዷል፡፡,"አየር መንገድ,የአውሮፕላን አደጋ,ሪፖርት,ትራንስፖርት ሚኒስቴር,ሲቪል አቪዬሽን ባለሥልጣን",Amharic,ማኅበራዊ,11 March 2020
https://www.ethiopianreporter.com/index.php/article/18309,ባለፈው ዓመት ዕጣ የወጣባቸው የ20/80 ኮንዶሚኒየም ቤቶች ለዕድለኞች ሊተላለፉ ነው,,http://www.ethiopianreporter.com/sites/default/files/2020-03/amharic-I_12.jpg,ታምሩ ጽጌ,"ለክፍላተ ከተሞችና ለወረዳዎች ሹማምንት ጠቀም ያለ ጥቅማ ጥቅም ተከበረላቸውከዓመት በፊት የካቲት 27 ቀን 2011 ዓ.ም. ዕጣ የወጣባቸው ከ32,000 በላይ የጋራ መኖሪያ ቤቶች፣ ከሚቀጥለው ሳምንት ጀምሮ ዕጣ ለወጣላቸው ዕድለኞች ሊተላለፉ ነው፡፡ ዕጣው በወጣበት ወቅት ቤቶቹ የተገነቡት በኦሮሚያ ክልል እንደሆነ በመግለጽ ውዝግብ በመነሳቱና ቤቶቹን ማስተላለፍ ባለመቻሉ፣ ከአዲስ አበባ ከተማ አስተዳደርና ከኦሮሚያ ክልል የተውጣጣ ኮሚቴ ተቋቁሞ የተነሳውን የውዥንብርና ውዝግብ በማጥናት፣ የመፍትሔ ሐሳብ እንዲያቀርብ በጠቅላይ ሚኒስትሩ ጭምር ትዕዛዝ መሰጠቱ የሚታወስ ቢሆንም፣ ላለፉት አንድ ዓመት ግን ለሕዝብ ምንም የተገለጸ ነገር አልነበረም፡፡ኮሚቴው ባደረገው ጥናት ዕጣ ከወጣባቸው የጋራ መኖሪያ ቤቶች ውስጥ 9,000 ቤቶች በኦሮሚያ ክልል ውስጥ መገንባታቸውን አረጋግጦ፣ ለአስተዳደሩና ለጠቅላይ ሚኒስትሩ ማቅረቡን ለጉዳዩ ቅርበት ያላቸው ምንጮች ለሪፖርተር አስረድተዋል፡፡  በመሆኑም በከተማ አስተዳደሩ ቤቶች ልማትና አስተዳደር ቢሮ የቤቶች ልማት ኮርፖሬሽን ዋና ዳይሬክተር በአቶ ደሳለኝ ተረፈ ፊርማ ሰሞኑን ለአሥሩም ክፍላተ ከተሞች የተላከው ደብዳቤ እንደሚያስረዳው፣ ዕጣ የወጣባቸው የጋራ መኖሪያ ቤቶች በተያዘው ወር ዕጣ ለወጣላቸው ሰዎች ይተላለፋሉ፡፡ ነገር ግን በኦሮሚያና በአዲስ አበባ ከተማ አስተዳደር ወሰን ላይ የተገነቡ ቤቶች ዕጣ ፈንታ ምን እንደሚሆን ተነጋግሮና መፍትሔ አስቀምጦ ስምምነት ላይ ሳይደረስ፣ ቤቶቹን ለዕድለኞቹ ለማስተላለፍ ውል መፈጸም በቀጣዩ ሒደት ላይ ችግር ሊፈጥር እንደሚችል ስማቸው እንዲገለጽ ያልፈለጉ የኮርፖሬሽኑ ኃላፊዎች ለሪፖርተር ገልጸዋል፡፡ ቤቶቹ በሙሉ በከተማ አስተዳደሩ አማካይነት ውል ተፈጽሞባቸው ርክክብ ከተፈጸመ በኋላ፣ ወደፊት የሚያስተዳድራቸው የኦሮሚያ ክልል በመሆኑ እንዴት እንደሚሆን በተለይ ጥናቱን አጥንቶ ያቀረበው ኮሚቴ ሊያብራራ ይገባ እንደነበር ተናግረዋል፡፡የጋራ መኖሪያ ቤቶች ዕጣ ከወጣባቸው በኋላ የዕድለኞች ስም ዝርዝርና ሙሉ መግለጫ የከተማ አስተዳደርሩ ልሳን በሆነው ‹‹አዲስ ልሳን ጋዜጣ›› ይታተም እንደነበር ለ12 ዙሮች የወጡ የጋራ መኖሪያ ቤቶችን ያስታወሱት ኃላፊዎቹ፣ ባለፈው ዓመት በ13ኛው ዙር ዕጣ የወጣባቸውም የጋራ መኖሪያ ቤቶች በተመሳሳይ ሁኔታ ዝርዝሩ እንዲታተም ለአዲስ ልሳን ጋዜጣ የተላከ ቢሆንም፣ በወቅቱ በተፈጠረው ችግር ምክንያት እንዳይታተም መታገዱን አስታውሰዋል፡፡ ነገር ግን አሁን እንዲተላለፍ ከተወሰነ ዝርዝሩ ታትሞ መውጣት እንዳለበት፣ ዋና ጥቅሙም የዕጣው ባለቤቶች ችግር ቢገጥማቸው ማስረጃ ሊሆናቸው እንደሚችልም አክለዋል፡፡ በሌላ በኩል ለሌሎች የመገናኛ ብዙኃን መግለጫው ባይሰጥም እንኳን፣ የቤቶች ልማት ኮርፖሬሽን ወይም ቢሮው በአስተዳደሩ የመገናኛ ብዙኃን ለመግለጽ ለምን እንዳልፈለገ ግልጽ እንዳልሆነላቸውም ተናግረዋል፡፡ ስለቤቶቹ መተላለፍና አጠቃላይ የጋራ መኖሪያ ቤቶችን በሚመለከት የኮርፖሬሽኑን ኃላፊዎች ሪፖርተር ለማነጋገር ያደረገው ጥረት አልተሳካም፡፡ በሌላ በኩል ሰሞኑን የአዲስ አበባ ከተማ አስተዳደር የክፍላተ ከተሞች የፋይናንስ ጽሕፈት ቤቶች ለወረዳዎቻቸው ባስተላለፉት ሰርኩላር እንዳስታወቁት፣ ከየካቲት 1 ቀን 2012 ዓ.ም. ጀምሮ ተግባራዊ የሚሆን ለተሿሚዎች ጠቀም ያለ ጥቅማ ጥቅም ተከብሮላቸዋል፡፡ በመሆኑም ለክፍለ ከተማ ዋና ሥራ አስፈጻሚና በተመሳሳይ ደረጃ ለተሾሙ ኃላፊዎች፣ ምክትል ሥራ አስፈጻሚዎችና በተመሳሳይ ደረጃ ለተሾሙ አፈ ጉባዔ፣ ለክፍለ ከተማው ካቢኔ አባላትና በተመሳሳይ ደረጃ ለተሾሙ የጽሕፈት ቤት ኃላፊዎች ከ5,000 እስከ 9,000 ብር የሚደርስ የቤት አበልና የስልክ ክፍያ እንዲፈጸምላቸው፣ በከንቲባው ጽሕፈት ቤት መወሰኑም ታውቋል፡፡  ","ኮንዶሚኒየም,አዲስ አበባ ከተማ አስተዳደር,ኦሮሚያ",Amharic,ማኅበራዊ,11 March 2020
https://www.ethiopianreporter.com/index.php/article/18318, ሴቶች ኢትዮጵያን ከገባችበት ችግር ነጥቀው እንዲያወጡ ተጠየቀ,,http://www.ethiopianreporter.com/sites/default/files/2020-03/mahberawi2.gif,ምሕረት ሞገስ,"የዓለም ሴቶች ቀን ቃቄ ውርድወትን በመዘከር በወልቂጤ ተከብሯልኢትዮጵያ በተለያዩ ጊዜያት የገጠሟትን ችግሮች በድል እንድትወጣና በብልሀት እንድትሻገር ያስቻሉ በርካታ የቀደሙ ሴቶችን በመከተል የአሁኑ ትውልድ ሴቶችም ኢትዮጵያን ከገጠማት ፈተና ነጥቀው እንዲያወጡ ጥሪ ቀረበ፡፡ የዓለም ሴቶች ቀን አስመልክቶ ከ154 ዓመታት በፊት የሴቶች መብት ይከበር ዘንድ የተሟገተችውን የቃቄ ውርድወትን በመዘከር የካቲት 29 ቀን 2012 ዓ.ም. በወልቂጤ ከተማ በተዘጋጀው መድረክ የተገኙት የባህልና ቱሪዝም ሚኒስትር ሒሩት ካሳው (ዶ/ር)፣ ኢትዮጵያ በቀደምት ጊዜ ከገጠሟት ችግሮች ለማውጣት የአብርሃና አፅብሃ እናት ንግሥት አህዋ፣ እነ እቴጌ ምንትዋብ፣ እቴጌ ጣይቱና ዘውዲቱ በብልሃት የተሞላ ምክርና ውሳኔ ያሳልፉ እንደነበር አስታውሰው፣ ኢትዮጵያን ከአደጋ መዘው እንዳወጧትና እንዳሻገሩዋት ቀደምት ሴቶች፣ ሴቶችም በአገሪቱ የተጋረጠውን አደጋ ለመቀልበስ ከመሪዎቻቸው ጋር እጅ ለእጅ ተያይዘው መሥራት እንዳለባቸውም ተናግረዋል፡፡በተደጋጋሚ ስለሴቶች ጭቆና ብቻ ስለሚወራ እንጂ በተለያዩ ዘመናት ላይ የነበሩ ሴቶች ለሴቶች መብት መከበርም ሆነ አገርን ለማቅናት የጀርባ አጥንት ሆነው ትልቅ ጫና መጫወታቸውን ያወሱት ሚኒስትሯ፣ ሴቶች አቅጣጫ መጠቆም ለባሎችና ልጆች መምከር እንዳለባቸው ገልጸዋል፡፡‹‹የቃቄ ውርድወት፣ የጣይቱ፣ የዘውዲቱና የንግሥት እሌኒ ልጆች ከሆንን ኢትዮጵያን ከገጠማት ችግር ነጥቀን ማውጣት አለብን፣ የቀደሙትን እናቶቻችንን ታሪክ የምንደግምበት ጊዜም አሁን ነው፤›› ብለዋል፡፡ የቃቄ ውርድወት ከ154 ዓመታት በፊት የሴቶች መብት ይከበር ዘንድ የተሟገተች ኢትዮጵያዊት በመሆኗ ‹‹እንኳን ለ154ኛው የሴቶች ቀን አደረሳችሁ›› ሲሉ ንግግራቸውን የጀመሩት ሒሩት (ዶ/ር)፣ ኢትዮጵያ የራሷ ታሪክ ያላት 44 ዓመት ሳይሆን ከ154 ዓመት በፊትም ለሴቶች መብት የታገለች ሴት እንደነበረች ዓለም እንዲያውቀው ማድረግ ያስፈልጋል ብለዋል፡፡ሴቶች የሴትነት ባህላቸውና ሰብዕናቸው ባይኖር ኖሮ ምን ዓይነት ዓለም ይኖር ነበር? ሲሉ በመጠየቅም እናት ከወለደች በኋላ ልጆቿን በአካልም፣ በሥነ ምግባርም፣ በማሳደግ እንዲሁም ከእያንዳንዱ ጀግና ወንድ ጀርባ ያላትን ሚና ከፊት በማውጣት ያላትን ሚና አጠናክራ እንድትቀጥል ጠይቀዋል፡፡ሁሌም ከውጭ የተገኘውን ብቻ ሳይሆን የራስ የሆነውን ሀብት እንዘክር በማለት፣ በዓለም ለ109ኛ በኢትዮጵያ ለ44ኛ ጊዜ የሚከበረውን የዓለም የሴቶች ቀን የቃቄ ውርድወትን ታሪክ በመዘከር እንዲከበር መደረጉን የጉራጌ ዞን ባህል፣ ቱሪዝምና ስፖርት መምሪያ ኃላፊ ወ/ሮ መሠረት አመርጋ ተናግረዋል፡፡ የቃቄ ውርድወት ትምህርት ባልነበረበት፣ ሕገ መንግሥት ባልተደነገገበት፣ የጨለማ ቀን ሴቶች ነፃነት እንዲያገኙ ዛሬ በተለይ ለተደነገጉ የሴት መብቶች መከበር ቀድማ አሻራ ያሳረፈች ጥቁር ኢትዮጵያዊት ነች ብለዋል፡፡ሴቶች ከፍ ብለው በማይናገሩበት ሰዓት በሴት ላይ የተጣለውን አንቂት (እርግማን) እንዲነሳና ከአሥር ያላነሱ የሴት መብቶች እንዲከበሩ የጠየቀች ሴት ናት፡፡ካነሳቻቸው የመብት ጥያቄዎች ሴቶች ለማያውቁት ወንድ እንዳይዳሩ፣ በፍርድ ሒደት ሥርዓት አብረው ሽንጎ እንዲቀመጡ፣ ባላቸውን መፍታት ከፈለጉ እንዲፈቱ የሚሉት ከጠየቀቻቸው የመብት ጥያቄዎች መካከል ናቸው፡፡ይህች ሴት በዚያን ዘመን ለመብት ተሟጋችና አሸናፊ ከነበረች አሁን ላይ ሴቶች ብቻ ሳይሆኑ ወንዶችም ታሪክ ለማስተላለፍ፣ በዚያ ዘመን ልዕለ ኃያላን አገሮች ያልደፈሩትን የመብት ጥያቄ የደፈረችዋን ሴት ታሪክ ከቴአትር ባለፈ ዓለም እንዲያውቀው ማድረግ እንደሚገባ ወ/ሮ መሠረት ተናግረዋል፡፡የባህልና ቱሪዝም ሚኒስቴር ከኢትዮጵያ ነጋዴ ሴቶች ማኅበርና ከጉራጌ ዞን ባህል ቱሪዝምና ስፖርት መምሪያ ጋር ባዘጋጀው መድረክ የቃቄ ውርድወት በዓለም እንድትታወቅ የተወለደችበትን በዞኑ የሚገኘውን የምሁር አክሊል ወረዳ የቱሪስት መስህብ ለማድረግ እንደሚሠራ ተነግሯል፡፡ከዚሁ ጎን ለጎን የወልቂጤ ነጋዴ ሴቶች ማኅበር እያስገነባ የሚገኘውን ባለስምንት ወለል የንግድ ማዕከል በቃቄ ውርድወት ስም ሰይሟል፡፡31,800,000 ብር ይፈጃል የተባለውን የንግድ ማዕከል በቃቄ ውርድወት የተሰየመው ሴቶች በየትኛውም ዘርፍ ተሰማርተው ከሠሩ ውጤታማ እንደሚሆኑ ከውርድወት ታሪክ መማር እንደሚቻል ለማሳየት መሆኑን የኢትዮጵያ ነጋዴ ሴቶች ማኅበር ፕሬዚዳንት ወ/ሮ እንግዳዬ እሸቴ ተናግረዋል፡፡ከማኅበሩ ቁጠባ፣ ከተለያዩ ገቢ ማሰባሰቢያ ፕሮግራሞችና መንግሥታዊና መንግሥታዊ ካልሆኑ ድርጅቶች ድጋፍ በማግኘትና የባንክ ብድር ተጠቃሚ በመሆን የሚገባው ሕንፃ የሴቶች ክህሎት ማበልፀጊያ ማዕከል የወጣቶችና ሕፃናት መዝናኛና ሌሎችንም አገልግሎቶች የሚሰጥ ይሆናል ተብሏል፡፡ማኅበሩ ለግንባታ የሚሆነው 3,000 ካሬ ሜትር ብቻ እንደተፈቀደለት ያስታወቀ ሲሆን፣ አሁን እጁ ላይ በገባው ከፊል ሥፍራ ላይ ግንባታውን አስጀምሯል፡፡ሕንፃው ከ400 በላይ ለሚሆኑ ሴት ነጋዴዎች የመነገጃ ቦታ ችግርን ይቀርፋልም ተብሏል፡፡ የወልቂጤ ነጋዴ ሴቶች ማኅበር በ1992 ዓ.ም. ቢመሠረትም በገጠመው ችግር ምክንያት ተግባራዊ እንቅስቃሴ ማድረግ የጀመረው ከ2004 ዓ.ም. ወዲህ ነው፡፡ ","የዓለም የሴቶች ቀን,ቃቄ ውርድወት,ባህልና ቱሪዝም ሚኒስቴር,የጉራጌ ዞን ባህልና ቱሪዝም መምርያ",Amharic,ማኅበራዊ,11 March 2020
https://www.ethiopianreporter.com/index.php/article/18306,በምሥረታ ላይ ያለው አማራ ባንክ ባለአክሲዮኖች ቁጥር ከ145 ሺሕ በላይ ደረሰ,,,ዳዊት ታዬ,በምሥረታ ላይ የሚገኘውን የአማራ ባንክ አክሲዮን ማኅበር ባለፉት ስምንት ወራት አክሲዮኖች የገዙ ባለአክሲዮኖች ቁጥር ከ145 ሺሕ በላይ ሲደርስ፣ የተከፈለ ካፒታል ደግሞ ከአራት ቢሊዮን ብር በላይ ሆኗል፡፡የባንኩ መሥራች ኮሚቴ አባላት ሰኞ የካቲት 30 ቀን 2012 ዓ.ም. በሰጡት መግለጫ የተፈረመ ካፒታሉን 5.3 ቢሊዮን ብር ማድረስ መቻላቸውን አስታውቀዋል፡፡ የባንኩ የአክሲዮን ሽያጭ ለሦስተኛ ጊዜ እንደተራዘመ ያስታወቁት የባንኩ አደራጆች፣ ትውልደ ኢትዮጵያውያንን የአክሲዮን ባለቤት ለማድረግ ታስቦ እንደሆነ ገልጸዋል፡፡ አንድ ዓመት ባልሞላ ጊዜ ውስጥ የባንኩን አክሲዮኖች የገዙ ባለአክሲዮኖች ቁጥር ከ145 ሺሕ በላይ መድረሱ፣ በባንክም ሆነ በሌሎች የንግድ ዘርፎች ከፍተኛ የሆነ ባለአክሲዮኖችን ያሰባሰበ ብቸኛ ተቋም አድርጎታል፡፡ ይሁን እንጂ ከየትኛውም ዘርፍ በተለየ ቁጥጥር ይደረግበታል በሚባለው የፋይናንስ ዘርፍ፣ ይህንን ያህል ቁጥር ያላቸውን ባለአክሲዮኖች እንዴት ማስተዳደር ይቻላል  የሚለው ጥያቄ አሳሳቢ መሆኑ አልቀረም፡፡ በኢትዮጵያ ብሔራዊ ባንክ ሕግ መሠረት የፋይናንስ ተቋማት፣ ዓመታዊ ጠቅላላ ጉባዔያቸውን ማካሄድና በውጭ ኦዲተሮች የተረጋገጠ ሪፖርት ማቅረብ ግዴታቸው ነው፡፡ አማራ ባንክ ከ145 ሺሕ በላይ ባለአክሲዮኖችን በአንዴ ለመሰብሰብ እንኳን አዳራሽ ስታዲየም አይበቃውም፡፡ የመሥራች ጠቅላላ ምልዓተ ጉባዔ ባለአክሲዮኖች መጠን 50+1 በመቶ ስለሚሆን፣ አሁን ባለው የባለአክሲዮኖች ብዛት ከ70 ሺሕ በላይ ተሳታፊዎች መገኘትን የሚጠይቅ በመሆኑ፣ የዚህን ያህል ቁጥር በአንድ ቦታ ለማሰባሰብ ይቻላል ወይ የሚለው ያሳስባል፡፡ በአገሪቱ እስካሁን ከ20 ሺሕ የዘለለ ባለአክሲዮኖች ያሏቸው ተቋማት ስለሌሉ፣ አሁን የአማራ ባንክ የደረሰበት የባለአክሲዮኖች ቁጥር ለአስተዳደርም የሚፈትን ይሆናል የሚሉ ወገኖች አሉ፡፡ እንዲህ ያለ ከፍ ያለ ባለአክሲዮኖች ሲኖሩ ምን መደረግ ይኖርበታል በሚለው ጉዳይ ላይ ሪፖርተር ያነጋገራቸው የዘርፉ ባለሙያዎች፣ ባንኩ ወደ ሥራ ከመግባቱ በፊት ባለአክሲዮኖች እንዴት እንደሚያስተናግድና አጠቃላይ አሠራሩን በግልጽ ማስቀመጥ ይኖርበታል ይላሉ፡፡ አጋዥ ሕግ እንዲኖርም ከሚመለከታቸው አካላት ጋር በመነጋገር፣ ሊገጥሙ የሚችሉ ችግሮችን ከወዲሁ መቅረፍ እንደሚገባውም ያክላሉ፡፡ በአገሪቱ የንግድ ሕግም ሆነ በብሔራዊ ባንክ መመርያ መሠረት አንድ የፋይናንስ ተቋም መደበኛ ጠቅላላ ጉባዔውን ለማካሄድ፣ ከጠቅላላ ባለአክሲዮኖች 25+1 በመቶ ምልዓተ ጉባዔ መሟላት አለበት፡፡ አስቸኳይና ድንገተኛ መደበኛ ጉባዔ ለማካሄድ ደግሞ 50+1 በመቶ መሆኑን ባለሙያዎቹ አስታውሰው፣ 145 ሺሕ ባለአክሲዮኖችን (ከዚህ በኋላም ሊጨምር ይችላል) የያዘ ባንክ ምሥረታው ሲያካሂድ ለሁሉም ጥሪ ማድረግ አለበት፡፡ ስለዚህ 50+1 በመቶ ባለአክሲዮኖች መገኘት አለባቸው፡፡ ያለበለዚያ ምሥረታውን ለማካሄድ አይችልም ይላሉ፡፡ የፋይናንስ ዘርፍ ባለሙያዎች አሁን ባለው ቁጥር ከ70 ሺሕ እስከ 80 ሺሕ ባለአክሲዮኖች የሚይዝ ስታዲዮም በሌለበት አገር፣ የባንኩ ምሥረታ እንዴት ዕውን ይሆናል የሚለው ጉዳይም እንደሚያሳስባቸው ሳይገልጹ አላለፉም፡፡ በተለይ የአክሲዮን ሽያጩ በሁሉም የአገሪቱ ክፍሎች በመከናወኑ፣  ባለአክሲዮኖች ሊወከሉበት የሚችል አሠራር ካልተፈጠረ ሊያስቸግር ይችላል የሚል ሥጋትም አላቸው፡፡ አሁን ባለው አሠራር መሠረት እያንዳንዱ ባለአክሲዮን የሰነዶች ምዝገባና ማረጋገጫ ኤጀንሲ ቀርቦ መፈረም ያለበት ስለሆነ፣ ይህም የራሱ ተግዳሮት ሊኖረው ይችላል ብለዋል፡፡ ከ145 ሺሕ ባለአክሲዮኖች ውስጥ ከግማሽ በላይ የሚሆኑ ባለአክሲዮኖች ለማግኘት ሊኖር የሚችለው ፈተና በመጀመርያው ምሥረታ ወቅት ብቻ ሳይሆን፣ ከዚያም በኋላ ባንኩ ከመደበኛ ጠቅላላ ጉባዔ ውጪ በሚያካሂዳቸው ድንገተኛና አስቸኳይ ጉባዔዎች ላይ ሊያስቸግር የሚችል መሆኑን በመንዘብ ከወዲሁ መዘጋጀት ተገቢ ነው ተብሏል፡፡ ለምሳሌ ባንኩ ካፒታሉን ማሳደግ ወይም መተዳደርያ ደንቡን ለመለወጥ ቢፈልግ፣ ወይም በአስቸኳይ ጠቅላላ ጉባዔ ውሳኔ የሚሹ ሌሎች አጀንዳዎች ቢኖሩ የግድ 50+1 በመቶ የባለአክሲዮኖች ድምፅ ያስፈልጋል፡፡ ስለዚህ በአንዴ 70 ሺሕ እና 80 ሺሕ ባለአክሲዮኖች ላይገኙ እንደሚችሉ፣ ቢገኙ እንኳን ይህንን ያህል ባለአክሲዮኖች የት ይስተናገዳሉ የሚለው ጥያቄ ቢያሳስብ ትክክል መሆኑን ባለሙያዎች አስረድተዋል፡፡የአማራ ባንክ እንደ ምሳሌ ቀረበ እንጂ ወደፊት ተመሳሳይ ሁኔታዎች ቢፈጠሩ እንዴት ይስተናገዳል የሚለው ነገር መታሰብ እንዳለበት፣ ለመፍትሔም ብሔራዊ ባንክ ከንግድና ኢንዱስትሪ ሚኒስቴር ጋር በመሆን የፋይናንስ ተቋማትን የጠቅላላ ጉባዔ አጠራርና መሥፈርቶች የሚመለከቱ ሕግጋት መከለስ እንዳለበት፣ ምክንያቱም በርካታ ባለአክሲዮኖች ያሉዋቸው ባንኮችም አሁን እየተቸገሩ መሆኑን ያወሳሉ፡፡ሌላው የውክልና አሠራር እንዴት ተግባራዊ ይደረግ የሚለው ጉዳይ ላይም፣ ተቆጣጣሪው ብሔራዊ ባንክ ጥናት ማድረግና ሕግጋቱን ጊዜው ከሚጠይቀው ሁኔታ ጋር ማጣጣም አለበት ሲሉም ያክላሉ፡፡ አንዳንድ ባንኮችና ኢንሹራንስ ኩባንያዎች መደበኛ ጉባዔያቸውን ለማድረግ የሚፈለገውን 25+1 በመቶ የባለአክሲዮን ቁጥር በማግኘት ምልዓተ ጉባዔ ተሟልቶ ስብሰባ ያደርጋሉ፡፡ ሆኖም በዚያው ስብሰባ ላይ ድንገተኛ ወይም አስቸኳይ ጉባዔ ካለ ጉባዔ ለማካሄድ 50+1 የሚሆን ምልዓተ ጉባዔ ባለማግኘት የካፒታል ማሳደግና ሌሎች ውሳኔዎችን ለማስተላለፍ ያልቻሉባቸው  አጋጣሚዎች ስለሚታዩ፣ ብሔራዊ ባንክ እንዲህ እያጋጠሙ ያሉ ጉዳዮችን በቶሎ ሊያስተካክል እንደሚገባም አስተያየት ሰጪዎች ያሳስባሉ፡፡ አንዳንድ ባንኮች የባለአክሲዮኖቻቸው ቁጥር እየጨመሩ መሄዱን ታሳቢ በማድረግ አሠራሩን ማስተካከል የግድ ነው ይላሉ፡፡ እንዲህ ባሉ ጉዳዮች ላይ ሰኞ ዕለት በተሰጠው መግለጫ ላይ የተብራራ ነገር ባይቀርብም የባንኩ አደራጅ ኮሚቴ ሰብሳቢ አቶ መላኩ ፈንታ፣ ‹‹ባንኩ በአክሲዮን አሠራርና አፈጻጸም መሠረት የሚሄድ ስለሆነ ወደኋላ አይመለስም፤›› ብለዋል፡፡  በባንኩ ላይ የሚነሱ አግባብ ያልሆኑ አስተያየቶችንም ተችተዋል፡፡ ‹‹እንደ አማራ ባንክ ብዙ የአክሲዮን ባለቤቶች አሉ፡፡ ባንካችን የሕዝብ ባንክ ነው፡፡ ስለዚህ የሕዝብ ባንክ በተለያዩ አሉባልታዎች፣ በተለያዩ ትርጉም በማይሰጡና አንሰው ሊያሳንሱ በሚያስቡ ሰዎች ምክንያት ወደኋላ የማይልበት ደረጃ የደረሰ ነው፡፡ ስለዚህ የሕዝብ ባንክ ነው፡፡ ሕዝብ ይጠብቀዋል፡፡ መንግሥትም ይጠብቀዋል፤›› ብለዋል፡፡የአማራ ባንክ አክሲዮን ማኅበር አደራጅ ኮሚቴ እንዳስታወቀው፣ የአክሲዮን ሽያጩን እስከ ሚያዝያ 7 ቀን 2012 ዓ.ም. ድረስ እንዲራዘም መወሰኑ ለተሻለ ነገር ታምኖበት ነው፡፡ የአክሲዮን ሽያጩ ለሦስተኛ ጊዜ ነው የተራዘመው፡፡ የአክሲዮን ሽያጩ ለሦስተኛ ጊዜ እንዲራዘም የተደረገበት ዋነኛ ምክንያት፣ ውጭ ላሉ ትውልደ ኢትዮጵያውያን ዕድል ለመስጠት ነው፡፡ ከሙስሊሙ ኅብረተሰብ በተነሳ ጥያቄ መሠረት ለእነሱም ዕድል መስጠት በማስፈለጉ መሆኑንም አቶ መላኩ አስረድተዋል፡፡ ትውልደ ኢትዮጵያውያን በፋይናንስ ዘርፍ እንዲሳተፉ አዋጅ መውጣቱን ያስታወሱት አቶ መላኩ፣ ‹‹ነገር ግን አዋጁን ተከትሎ ሊወጣ የሚገባው መመርያ በመጠየቅ ላይ ስለነበርን የአክሲዮን ሽያጩ እንዲራዘም አድርገናል፡፡ መመርያው የወጣው የካቲት 20 ቀን 2012 ዓ.ም. ነው፡፡ ስለዚህ ዳያስፖራውን የአክሲዮን ባለቤት ለማድረግም በተለያዩ ባንኮች ዝግ አካውንቶች ከፍቶ አክሲዮን እንዲገዛ ለማድረግ የነበረው ጊዜ አጭር ጊዜ ስለነበር ማራዘሙ አስፈልጓል፤›› ሲሉ አስረድተዋል፡፡ በመሆኑም በቀሪዎቹ ሳምንታት ዳያስፖራዎች በዚህ ዕድል እንዲጠቀሙ በባንኩ ጥሪ ተላልፏል፡፡ የሙስሊም ኅብረተሰብም ይህንኑ ተጨማሪ ጊዜ በመጠቀም የአክሲዮን ግዥውን ይፈጽማል ተብሎ እንደሚጠበቅ፣ ይኼ ዕድል ለዳያስፖራውና ለሙስሊሙ ኅብረተሰብ በስፋት የተከፈተ ስለሆነ ይህንን ዕድል ባለችው ጊዜ ተጠቅመው አክሲዮን እንዲገዙ አቶ መላኩ ጥሪ አስተላልፈዋል፡፡ ,"ባንክ,አማራ ባንክ,ብሔራዊ ባንክ",Amharic,ቢዝነስ,11 March 2020
https://www.ethiopianreporter.com/article/18325,ንብ ባንክ ለሆቴልና ቱሪዝም ዘርፍ ብድር ማስከፈያ ወለድ ላይ የ4.5 በመቶ ቅናሽ ማድረጉን አስታወቀ,,,ዳዊት ታዬ,ንብ ኢንተርናሽናል ባንክ የብድር ወለድ ማስከፈያ ምጣኔው ላይ በርካታ ማሻሻያ ለማድረግ ዝግጅት ላይ እንደሚገኝ አስታውቆ፣ ለሆቴልና ቱሪዝም ዘርፍ በሚውል ብድር ላይ እስከ 4.5 በመቶ የወለድ ቅናሽ ማድረጉን አስታወቀ፡፡ባንኩ በአሁኑ ወቅት በሁሉም የንግድ መስኮች ላይ ለሚሰጣቸው ብድሮች የወለድ ምጣኔውን ለመቀነስ የሚችልበትን ጥናት እያጠናቀቀ ሲሆን፣ ቅድሚያ በተሰጠው በሆቴልና ቱሪዝም ዘርፍ ብድር ላይ የሚያስከፍለውን የወለድ ምጣኔ ላይ ቅናሹን ይፋ አድርጓል፡፡ በሌሎች ዘርፎች ላይ ስላደረጋቸው የብድር ወለድ ቅናሾች ይፋ እንደሚያደርግ ገልጿል፡፡ ለሆቴልና ቱሪዝም ዘርፍ ቅድሚያ በመስጠት የወለድ ማሻሻያ የተደረገው ግን ሆቴልና ቱሪዝም ዘርፍ የውጭ ምንዛሪ አስገኚ ከመሆኑ ጋር በተያያዘ ሲሆን፣ ዘርፉን በማጎልበት የውጭ ምንዛሪ ግኝትን ከፍ ለማድረግ በመታሰቡ የወለድ ቅናሹ ለዚህ ዘርፍ ቅድሚያውን እንደሰጠ ባንኩ አስታውቋል፡፡በግል ባንኮች ላይ በአስገዳጅነት ሲተገበር የቆየው የ27 በመቶ የቦንድ ግዥ መመርያ እንዲነሳ በመደረጉ፣ ባንኮችም የለወድ ማስከፊያቸው ላይ ቅናሾችን እንዳደረጉ ሲገልጹ ተደምጠዋል፡፡ እስካሁን ተመሳሳይ ዕርምጃ መውሰዳቸውን በይፋ ካደረጉ ባንኮች መካከል አዋሽ ባንክ፣ ሕብረት ባንክና ዓባይ ባንክ ይጠቀሳሉ፡፡ ንብ ኢንተርናሽናል ባንክ በ2011 ዓ.ም. ያስመዘገበው የብድር ክምችት 19.4 ቢሊዮን ብር ሲሆን፣ በ2012 ግማሽ ዓመት ግን ከ23.3 ቢሊዮን ብር በላይ አስመዝግቧል፡፡ የተቀማጭ ገንዘብ መጠኑም ከ30 ቢሊዮን ብር በላይ ሆኗል፡፡ በዚሁ ወቅት ከታክስና ከሌሎች ተቀናሾች በፊት ከ750.2 ሚሊዮን ብር አትርፏል፡፡ ባንኩ በአሁኑ ወቅት የደረሰበት አጠቃላይ የሀብት መጠን ከ40 ቢሊዮን ብር በላይ ይገመታል፡፡  ,"ባንክ,ንብ ባንክ,ቱሪዝም,ሆቴል,ብድር",Amharic,ቢዝነስ,11 March 2020
https://www.ethiopianreporter.com/article/18326,ኦሮሚያ ኢንተርናሽናል ባንክ አዲስ ፕሬዳዚንት ተሰየመለት,,http://www.ethiopianreporter.com/sites/default/files/2020-03/amharic-I_13.jpg,ዳዊት ታዬ,ባለፈው ሳምንት የኢትዮጵያ ንግድ ባንክ ፕሬዚዳንት በመሆን በተሾሙት አቶ አቤ ሳኖ ምትክ፣ አቶ ተፈሪ መኮንን የኦሮሚያ ኢንተርናሽናል ባንክ ፕሬዚዳንት ሆነው እንዲሠሩ የባንኩ ዳይሬክተሮች ቦርድ ወሰነ፡፡የኦሮሚያ ኢንተርናሽናል ባንክ አቶ ተፈሪ የባንኩ ፕሬዚዳንት ሆነው እንዲያገለግሉና ይህም ሹመት እንዲፀድቅለት ለኢትዮጵያ ብሔራዊ  ባንክ አስታውቋል፡፡አቶ ተፈሪ የባንኩ ፕሬዚዳንት ሆነው ከመሾማቸው ቀደም ብሎ በኦሮሚያ ኢንተርናሽናል ባንክ ውስጥ በምክትል ፕሬዚዳንትነት ሲያገለግሉ የቆዩ ሲሆን፣ በባንክ ኢንዱስትሪው ውስጥ ከ21 ዓመታት በላይ ልምድ ያላቸው መሆኑን ባንኩ አስታውቋል፡፡አቶ ተፈሪ ከ15 ዓመታት በላይ የሚሆነውን የአገልግሎት ዘመን ደግሞ በኢትዮጵያ ንግድ ባንክ፣ በወጋገን ባንክና በኦሮሚያ ኢንተርናሽናል ባንክ ውስጥ በከፍተኛ የኃላፊነት ደረጃ የሠሩ እንደሆነም ለማወቅ ተችሏል፡፡ ,"ባንክ,ኦሮሚያ ኢንተርናሽናል ባንክ  ",Amharic,ቢዝነስ,11 March 2020
https://www.ethiopianreporter.com/article/18327,ላኪዎች አዲሱ ዝቅተኛ የመሸጫ ዋጋ መመርያ የልዩ ጣዕም ቡናዎች ላይ ብቻ አተኩሯል ሲሉ ወቀሱ,,http://www.ethiopianreporter.com/sites/default/files/2020-03/bs3.gif,ብርሃኑ ፈቃደ,"ዝቅተኛው የመሸጫ ዋጋ ገበያ እንዳያሳጣቸው ሥጋት አድሮባቸዋልየኢትዮጵያ ቡናና ሻይ ባለሥልጣን ከጥር 1 ቀን 2012 ዓ.ም. ጀምሮ ተግባራዊ ባደረገው የወጪ ቡና ሽያጭ ውል አስተዳደር መመርያ መሠረት፣ ዝቅተኛው አማካይ የመሸጫ ዋጋ በባለሥልጣኑና በብሔራዊ ባንክ አማካይነት እየተተገበረ ይገኛል፡፡ ይሁን እንጂ ዝቅተኛ የመሸጫ ዋጋው ትክክለኛውን የገበያ ዋጋ አላመላከተም ያሉ ላኪዎች፣ ይልቁንም የልዩ ጣዕም ቡናዎች ላይ ብቻ በማተኮሩ አገሪቱን ከዓለም ገበያ ውጪ ሊያደርጋት የሚችል ሥጋት መደቀኑን ይናገራሉ፡፡  አስተያየታቸውን ለሪፖርተር የገለጹ ላኪዎች እንደገለጹት፣ የልዩ ቡና ጣዕም ወይም ስፔሻሊቲ ቡናዎች ላይ ብቻ እየተተገበረ የሚገኘው መመርያ ያስቀመጣቸው ድንጋጌዎች ሌሎችም የቡና ዓይቶች ላይ ተፈጻሚ አልተደረገም፡፡ ከአማካይ ዋጋው ጋር ተቀራራቢ የሆነና አዋጭ የላኪዎች ዋጋ ተቀባይነት እያጣ በአንፃሩ፣ ቡናቸውን ሳያስመዘግቡ ከአማካይ ዋጋ እጅጉን በወረደ የሚሸጡትን ነጋዴዎች መቆጣጠር እንዳልተቻለ ከወዲሁ እየታየ ነው ብለዋል፡፡ ከአገሪቱ የቡና ወጪ ንግድ ውስጥ ከ15 በመቶ ያነሰ ድርሻ ያለውና በብዙ ልፋት እየተነሳሳ ያለውን የልዩ ጣዕም ቡናዎች ገበያ ከመጉዳት አልፎ፣ ኢትዮጵያን ከገበያ ውጭ ሊያደርጋት እንደሚችል ሥጋታቸውን እየገለጹ ነው፡፡ ስማችን አይጠቀስ ያሉ ላኪዎች እንደሚሉት፣ አሁን በሚታየው አማካይ ዝቅተኛ የመሸጫ ዋጋ ነው ቢባልም ገዥዎች ተወዶብናል በሚል ሰበብ ወደ ሌሎች አገሮች ፊታቸውን ማዞር ይጀምራሉ፡፡ በዚህ ብቻም ሳይወሰን፣ አማካይ ዋጋ መነሻ ሲደረግ እየታየ ያለው ከፍተኛ የመሸጫ ዋጋ ያስመዘገቡ የተወሰኑ ነጋዴዎችን መሠረት በመሆኑም ችግሩ ከመባባሱ በፊት መፍትሔ ጠይቀዋል፡፡ ‹‹አንድ ላኪ በኬሻ 354 ብር እንደሸጠ አስመዝግቦ ከሆነ፣ የሌሎቻችን ቡና በዚሁ መጠን 330 ብር ወይም 340 ብር ዋጋ ቢያገኝ ከመሸጥ መከልከል የለበትም፡፡ በ354 ብር ካልሸጥ ሊባል አይገባውም፡፡ አማካይ ዋጋ ይመዘገባል ቢባልም እየሆነ ያለው ግን ከዚህ የተለየ ነው፤›› በማለት ቅሬታቸውን አሰምተዋል፡፡ በዚህ ሳቢያ ገዢዎች ማጉረምረም እንደጀመሩም ላኪዎች ይናገራሉ፡፡ ‹‹ልክ ነው ቡናው በወረደ ዋጋ መሸጥ የለበትም፡፡ ነገር ግን የገበያው ዋጋ በትክክል መታወቅ አለበት፡፡ ለምሳሌ የይርጋጨፌ ደረጃ አንድ የታጠበ ቡና በኩንታል 2,800 ብር ገዝተህ፣ እስከ ጂቡቲ በ3,700 ብር ብትሸጠው አዋጪ ነው፡፡ ነገር ግን 4,000 ብር ብትሸጠው የበለጠ ትርፍ ማግኘት ትችላለህ፡፡ ነገር ግን በዚህ አግባብ መሥራት ከባድ እየሆነ ነው፣ ከሥሮ መሸጥ እንጂ አዋጭ በሆነ ዋጋ መሸጥ እንዴት ይከለከላል?›› በማለት የጠየቁ አንድ ላኪ፣ በተፈጠረው ውዥንብር ሳቢያ ከፍተኛ መጠን ያለው ቡና ተከማችቶ እንደሚገኝና ለዓለም ገበያም በወቅቱ የመቅረቡ ጉዳይ አሳሳቢ እየሆነ እንደመጣ ይናገራሉ፡፡ ሌሎች አስተያየት ሰጪዎችም፣ ባለፈው ሳምንት የነቀምት ቡና በፓውንድ 98 የአሜሪካ ሳንቲም ሲሸጥ እንደነበርና ይህም ከምርት ገበያ መሸጫ ዋጋ በታች እንደነበር ይገልጻሉ፡፡ ይህ ዋጋ ለቡናው ከሚወጣው ወጪ በታች ሆኖ እንደሚታይ፣ ምንም እንኳ ከተመቀጠው አማካይ ዋጋ መጠነኛ ቅናሽ ቢያሳዩም አብዛኞቹ የልዩ ጣዕም ቡና ላኪዎች በአዋጭ ሒሳብ እየሸጡ በመሆናቸው ይህንኑ የሚያስማማ አሠራር መዘርጋት ሲገባ፣ ባለሥልጣኑና ብሔራዊ ባንኩ ባስቀመጡት ዋጋ ብቻ ካልተሸጠ ማለት እንደማያስኬድ ይሞግታሉ፡፡ በዚህ ሳቢያ ዘንድሮ ብዙ ቡና ወደ ውጭ ሳይወጣ ሊቀር እንደሚችል ሥጋት ገብቷቸዋል፡፡ የወጪ ቡና ሽያጭ ውል አስተዳደር መመርያ ቁጥር 03/2012 እንደሚደነግገው፣ የቡና አማካይ ወይም ዝቅተኛ የመሸጫ ዋጋ የሚወሰነው በዓለም አቀፍ ገበያ አማካይ ወቅታዊ ዋጋ መነሻነት ሲሆን፣ የቡናዎቹ ጥራትና ደረጃቸውም ተቀምጧል፡፡ አማካይ ዋጋ የሚመለከታቸውም በቡና አምራቾች ኅብረት ሥራ፣ በዩኒየን፣ በቀጥታ ግብይት ትስስር፣ በተቆላ፣ በተፈጨ እንዲሁም በገፍ ወይም በኮሜርሺያል ደረጃ የሚቀርብ የቡና ዓይነት አማካይ ዋጋ ይመለከተዋል፡፡ በዚህም አግባብ ዕለታዊ የቡና መሸጫ ዝቅተኛ አማካይ ዋጋ ከሚወሰንባቸው መሥፈርቶች መካከል ይካተታሉ፡፡ ይህ ከተሟላ በኋላም በየዕለቱ ትንታኔ ተሠርቶ የሽያጭ ዋጋው በባለሥልጣኑና በብሔራዊ ባንክ በጋራ አማካይ ዋጋው እንደሚወሰንና መረጃውንም ለሚመለከታቸው ሁሉ የማስተላለፍ ሚና በመመርያው የባለሥልጣኑ በመሆኑ፣ ተመዝግበው ውል የተገባባቸው ቡናዎች በዚሁ አግባብ እንደሚስተናገዱ ተቀምጧል፡፡ ላኪዎችም የገቡትን ውል በ24 ሰዓታት ውስጥ ለባለሥልጣኑም ሆነ ለብሔራዊ ባንክ የማሳወቅና የማስመዝገብ ግዴታ ተጥሎባቸዋል፡፡ ውሉም የቡናውን መጠን፣ የሚሸጥበትን ዋጋና የጥራት ደረጃውን በዝርዝር ማሳየት ይጠበቅበታል፡፡ እነዚህ ግዴታዎች ከተሟሉ በኋላ በ90 ቀናት ውስጥ ሽያጩ ተከናውኖና ገንዘቡም ወደ ብሔራዊ ባንክ ገቢ ተደርጎ ውሉ ተፈጻሚ መደረግ እንደሚገባው ተደንግጓል፡፡ በዚህ አግባብ ከዋጋ በታች ቡና መሸጥም ሆነ ውል የተገባበትን የሽያጭ ስምምነት ማፍረስ ሊገታ እንደሚችል ታሳቢ ተደርጓል፡፡   ይሁን እንጂ የመመርያው መውጣት ተጠቃሚ ሊያደርጋቸው እንደሚችል ቅሬታ አቅራቢዎች ቢያምኑበትም፣ የዋጋው አወሳሰን አግባብ እንዳልሆነ ይሞግታሉ፡፡ ከዋጋ በታች የሚሸጡትን ለመከላከል ተብሎ የወጣው መመርያ ላኪዎችን ከገበያ ውጭ በማድረግ አገሪቱን ጉዳት ላይ ሊጥል የሚችል አስጊ ሁኔታ እየታየ በመሆኑ፣ በአፋጣኝ ማስተካከያ እንዲደረግበት ጠይቀዋል፡፡ በኢትዮጵያ ነባራዊ ሁኔታ ዋጋ ተቀባይ የሆነች አገር ቡና ገዥዎችን ‹‹በዚህ ዋጋ ከገዛችሁ ግዙ ካልሆነ ተዉት ልትል አትችልም፤›› እያሉ ነው፡፡ የቡና ግብይቱና የዋጋ ትንተና አሠራሩም እንዲፈተሽ ተጠይቋል፡፡ ስለ ጉዳዩ ከባለሥልጣኑ ኃላፊዎች ጋር መነጋገራቸውን የገለጹ የሪፖርተር ምንጮች፣ ላቀረቡት ቅሬታ ይህ ነው የሚባል ምላሽ ማግኘት እንዳልቻሉም ገልጸዋል፡፡ በኮንቴይነር እስከ 40 ሺሕ ማትረፍ የሚቻልበትን አሠራር እየገፉ በመሆናቸው ገበያውን በአግባቡ አልተረዱም ብለዋቸዋል፡፡ ሪፖርተር የባለሥልጣኑን ኃላፊዎች ምላሾችን ለማካተት በአካልም በስልክም ያደረገው ጥረት አልተሳካም፡፡ ይሁን እንጂ የባለሥልጣኑ ዋና ዳይሬክተር አዱኛ ደበላ (ዶ/ር) እና በባለሥልጣኑ የገበያ መረጃና ቁጥጥር ዳይሬክቶሬት ዳይሬክተር አቶ ኸይሩ ኑሩ፣ በታኅሳስ ወር መጨረሻ ይፋ ስለተደረገውና በጥር ወር መተግበር ስለጀመረው መመርያ ለሪፖርተር ማብራራታቸውን መዘገባችን ይታወሳል፡፡ በመመርያው መሠረት ከዝቅተኛ ዋጋ በታች መሸጥ እንደሚያስጠይቅ አቶ ኸይሩ መግለጻቸው ይታወሳል፡፡ በዚህ መሠረት፣ የመጀመርያ ደረጃ ጥፋት የጽሑፍ ማስጠንቀቂያ ይደርሰዋል፡፡ ለሁለተኛ ጊዜ መመርያውን በመተላለፍ ከዝቅተኛው ዋጋ በታች የሸጠ ላኪ፣ ለአንድ ዓመት ከማንኛውም የቡና ግብይት እንደሚታገድ ሲደነገግ፣ ለሦስተኛ ጊዜ ከዝቅተኛው ዋጋ በታች ሲሸጥ ከተገኘም የብቃት ማረጋገጫው ተሰርዞበት፣ የአገርን ጥቅም በማሳጣት ወንጀል ወይም አግባብ ባለው ሕግ መሠረት እንደሚጠየቅ መመርያው አሥፍሯል፡፡በ2009 ዓ.ም. ጀምሮ ከ81 ያላነሱ ቡና ላኪዎች በኮንትራት ጥሰትና ከዋጋ በታች በመሸጥ ተግባር ውስጥ መሳተፋቸው ተረጋግጦ ማስጠንቀቂያ እንደተሰጣቸውና እንዲታገዱ መደረጋቸው ተዘግቦ ነበር፡፡ ከእነዚህ ውስጥ 16 ላኪዎች መረጃቸውን አቅርበው፣ የተወሰኑትም ድጋፍ ተደርጎላቸው ወደ ሥራቸው እንዲመለሱ መደረጋቸውም ተጠቅሷል፡፡ ያቀረቡት መረጃ ታይቶ ለፌዴራል ፖሊስ ኮሚሽን ወንጀል ምርመራ ተልኮ በጥፋተኝነት የተፈረጁና ከነጭራሹም ከቡና ንግድ ሥራ የወጡ እንዳሉም የባለሥልጣኑ መረጃ ያመለክታል፡፡ ","ቡና,የኢትዮጵያ ቡናና ሻይ ባለሥልጣን,ብሔራዊ ባንክ",Amharic,ቢዝነስ,11 March 2020
https://www.ethiopianreporter.com/index.php/article/18320,ፈርኒቸርና ቤተ ውበትን በአገር ፍሬ,,http://www.ethiopianreporter.com/sites/default/files/2020-03/mineyeserunew.gif,በጋዜጣዉ ሪፓርተር,"ከከተሞች መስፋፋት ጋር ተያይዞ የመንገድ፣ የመኖርያ ቤትና ሌሎችም ግንባታዎች በየጊዜው ይካሄዳሉ፡፡ በአዲስ አበባም ሆነ በሌሎች አካባቢዎችም የመኖሪያ ቤቶች ግንባታ ደግሞ በስፋት ትኩረት ከተሰጠው ይጠቀሳል፡፡ የጋራ መኖሪያ ቤቶች፣ መንገዶችና ሌሎች በስፋት መገንባት ከጀመሩ ዓመታት ተቆጥረዋል፡፡ ይሁን እንጂ እነዚህ መኖሪያ ቤቶች ሲገነቡ መሠረታዊ የሚባሉና የሰው ልጅ አኗኗርን የሚያቀሉ ብሎም ለመንፈስ ዕርካታን የሚሰጡ ውበቶች ተሟልተው አይገኙም፡፡ ከግንባታ ባሻገር ቤትን ከሚያስውቡ ቁሳቁሶች አንዱ የቤት ውስጥ ዕቃ ነው፡፡ ከእንጨት የሚሠሩ አልጋዎች፣ ወንበሮች በርና መስኮት ቁምሳጥንም ሆነ ሌሎች የእንጨትና የሌሎች ቁሳቁሶች ውጤቶች ይጠቀሳሉ፡፡ እነዚህን ቁሳቁሶች በአነስተኛና ጥቃቅን ብሎም በትልቅ ፋብሪካ ደረጃ በማምረት ለገበያ የሚያቀርቡ በርካታ ድርጅቶችም ተቋቁመዋል፡፡ ሆኖም የተለያዩ የቤት ቁሳቁስ ምርት (ፈርኒቸር) አቅራቢ ድርጅቶች በኢትዮጵያ ቢኖሩም ጥራቱን የጠበቀ ምርት እንዳያቀርቡና ተወዳዳሪ እንዳይሆኑ ብዙ ማነቆዎች ይገጥማቸዋል ችግሩን ለመቅረፍ በኢንዱስትሪው የተሰማሩ ድርጅቶችን በመሰባሰብ ማኅበር መሥርተዋል፡፡ ማኅበሩ እያደረገ ባለው እንቅስቃሴ ዙሪያ የማኅበሩ ጸሐፊ የሆኑትን ወ/ሮ ትህትና ሙሉሸዋ ለገሰን ሔለን ተስፋዬ አነጋግራቸዋለች፡፡ሪፖርተር፡- ማኅበሩ ከተመሠረተ ምን ያህል ጊዜ ሆነው?ወ/ሮ ትህትና፡- ማኅበሩ በእግሩ እንዲቆም ለሦስት ዓመታት ያህል ጥረት አድርገናል፡፡ ነገር ግን በስያሜ ምክንያት ሕጋዊ ሰውነቱን ወዲያው ለማግኘት አልቻለም፡፡ ፈርኒቸር በብረት የሚሠሩ ነገሮችንም ስለሚያካትት በአማርኛ አቻ ፈቺ አልተገኘለትም ነበር፡፡ የእንጨት ሥራ ውጤት ከተባለ ደግሞ ሌላውን ስለሚገድብ ሲያከራክረንና ሲያወያየን ቆይቶ ፈርኒቸር የሚለው ስያሜ ላይ ሁሉም ሊስማማ በመቻሉ እንደ ማኅበር ሥራውን ከጀመረ ስምንት ወራት ሆኖታል፡፡ በዚህ ስምንት ወራት ውስጥ የማኅበርን ጥቅም እንድንረዳ ዕድል ሰጥቶናል፡፡ ከዚህም ባለፈ እርስ በርስ ያለንን ልምድና ክህሎት እንድናይ ረድቶናል፡፡ሪፖርተር፡- በዚህ ጊዜ ውስጥ ምን ያህል አባላት አፈራችሁ?ወ/ሮ ትህትና፡- በመጀመሪያ እንቅስቃሴ የጀመርነው አምስት ሆነን ነበር፡፡ ከዚያ በኋላ ግን ከ17 በላይ ሆነናል፡፡ ለመነሻ ካፒታል ሁሉም 10,000 ብር በማዋጣት ነበር የተጀመረው፡፡ ከዚህ በኋላ በጣም ተቀዛቅዞ ነበር፡፡ ፈርኒቸር የሚለው ስያሜ አማርኛ አይደለም በሚል ሁለት ዓመትና ከዚያ በላይ ጊዜ መውሰዱ አቀዛቅዞን ነበር፡፡ ማኅበሩ የተመሠረተው ደግሞ በ13 ፊርማዎች ነው፡፡ሪፖርተር፡-  በኢትዮጵያ ብዙዎች በዚህ ዘርፍ ተሰማርተዋል፡፡ የእናንተ ቁጥር አነስተኛ ነው፡፡ በዘርፉ ያሉትን በሙሉ ወደ ማኅበር ለማስገባት አላሰባችሁም? ወ/ሮ ትህትና፡- የማኅበሩ መመሥረት ዓላማ በዘርፉ የሚሠሩ ድርጅቶችን አንድ ላይ በማሰባሰብ የልምድና የቴክኖሎጂ ልውውጥ ለማድረግ ነው፡፡ ከዚህ ባሻገር በማኅበሩ ላሉ አባላት ዋስትና ጭምር ለመሆን ነው፡፡ የዘርፉ ችግሮች ሊፈቱ የሚችሉት እንደ ግለሰብ ሳይሆን እንደ ማኅበር በመሆኑ ብዙና ተሰሚነት እንዲኖረን በዛ ማለት ይጠበቅብናል፡፡ ለዚህም አባላት የመጨመር ሥራ ይኖረናል፡፡  ሪፖርተር፡- በቅርቡ የሁለተኛው የፈርኒቸርና ቤተ ውበት ዓውደ ርዕይ ተደርጓል፡፡ በዚህ አንደ ማኅበር ምን የተጠቀማችሁት ነገር አለ? በኮሮና ቫይረስ ምክንያትም ብዙ የውጭ አገር አምራቾች አልተሳተፉም፡፡ በዚህስ ምን አጥታችኋል? ወ/ሮ ትህትና፡- ለሁለተኛ ጊዜ ያዘጋጀነው ዓውደ ርዕይ የመጀመሪያውን የሚደግፍ ነበር፡፡ እንደ ተሳታፊም እንደ ማኅበርም፣ ማኅበሩን የማያውቁ እንዲያውቁት ዕድል ሰጥቷል፡፡ ዓውደ ርዕዩ ኢንዱስትሪው እንዲያድግና እንዲጎለብት ዕድል የሚፈጥር ቢሆንም የጠበቅነውን ያህል ጎብኚ አናገኝም ብለን ሰግተን ነበር፡፡ በዓለም ሥጋት በሆነ በኖቭል ኮሮና ቫይረስ ምክንያት ከውጭ የሚመጡ ኩባንያዎች ቀርተውብናለ፡፡ ነገር ግን በኢትዮጵያ የሚመረቱ የፈርኒቸር ውጤቶች እንዲታዩ ዕድል ሰጥቷል፡፡ ይኼ እዚህ ይሠራል? የሚሉ ብዙ ሰዎች አጋጥመውናል፡፡ የፈርኒቸር ውጤት ገዝቶ ለመምጣት ጊዜው የማይመች በመሆኑም እዚህ ያሉት የገበያ ዕድል አግኝተዋል፡፡ ጎብኚዎችና ደንበኞች ማን ምን ይሠራል? አገር ውስጥ ምን ዓይነት ፈርኒቸር ይመረታል የሚለውን እንዲያዩ ዕድል ሰጥቷል፡፡ በተለይም አዳዲስ የፈርኒቸር ውጤቶችን ስንመለከት አገር ውስጥ መሠራቱን ማመን የሚያቅታቸው ደንበኞችን ተመልክተናል፡፡ አንዳንዴ ችግሮችም ዕድሎች ይፈጥራሉ፡፡ አገር ውስጥ ያካሄድነው የፈርኒቸር ዓውደ ርዕይ ሰው ከአገር ባለመውጣቱ አገሬ ውስጥ ምን አለ ብሎ እንዲያይ አግዟል፡፡ሪፖርተር፡-  በተለያዩ መድረኮች ዘርፉ መድረስ ካለበት ደረጃ አልደረሰም ሲባል ይሰማል፡፡ ማኅበሩ ይኼን ከማገዝና ከማጎልበት አንፃር ምን ይሠራል?ወ/ሮ ትህትና፡- እንደ ዓላማ ብለን የያዝነው ከውጭ አገር የሚገቡትን ምርቶች በአገር ውስጥ በጥራትና በቴክኖሎጂ በተመረቱ ውጤቶች መተካት ነው፡፡ ሌሎች አገሮች ስኬታማና ውጤታማ የሆኑትም በጊዜ ሒደት ነው፡፡ እኛም ቀስ በቀስ ቢሆን ጥራቱን የጠበቀ በዓለም ተወዳዳሪና ተፈላጊ ምርቶችን ማምረት እንችላለን፡፡ እንደ አገር የሚያኮራ ሥራ የሚሠሩ አምራቾች ይኖራሉ፡፡ ምርቶቹን በመሸጫ ቦታዎች ብቻ ከማሳየት ባለፈ ማኅበረሰቡ አንድ ቦታ ሆኖለት እንዲያውቅ ማድረገ ይገባል፡፡ አምራች ብለን ሁሉም በየቦታው ቢሠራ ምንም ዋጋ አይኖረውም፡፡ ልንጠነክር የምንችለው በጋራ ስንሠራ ነው፡፡ ለአንድ ሰው የማይቻለውን በብዙዎች ይሳካል በሚል እምነት ነው፡፡ሪፖርተር፡- በዘርፉ የተማረ የሰው ኃይል ማግኘት ይከብዳል ይባላል፡፡ የተማረና የሠለጠነ የሰው ኃይል ለማግኘት የማኅበሩ ዕገዛ የቱን ያህል ነው?  ወ/ሮ ትህትና፡- በዋነኛነት ከትምህር ተቋማት ጋር ትስስር መፍጠር ነው፡፡ ትምህርት ቤት ውስጥ የሚማሩበት መሣሪያ ሥራ ላይ ከሚያገኙት መሣሪያ ጋር ግንኙነት የለውም፡፡ አንዳንዱም በቴክኖሎጂ የረቀቀ ይሆንባቸዋል፡፡ በድሮ ጊዜ በገቡ ማሽነሪዎች የተማሩ ልጆች ሲወጡ የሚያገኙትን ማሸነሪ ከትምህርት ተቋማት ጋር ትስስር በመፍጠር በዘርፉ ለሚሠለጥኑ ባለሙያዎች በቴክኖሎጂ የተሻሉ ማሽነሪዎች ላይ ልምድ እንዲያገኙና እንዳይደነጋገሩ መርዳት ትልቁ የማኅበሩ ዓላማ ነው፡፡ ከዚህ በዘለለ በየመንግሥት ቢሮዎች የዕቃ ግዢ ሲኖር የሚፈጠረው የማጭበርበረ ወንጀል ለመግታት ማኅበሩ ትልቅ ሥራ ለመሥራት እተዘጋጀ ነው፡፡ ሕጋዊ ያልሆነ የግብይት መስመሮችን ከማፅዳት ባሻገር ለዘርፉ ማደግ ማነቆ የሆኑት ጉዳዮች ላይ ከባለድርሻ አካላት ጋር መሥራት ሌላው ዓላማችን ነው፡፡ ጥቃቅንና አነስተኛ፣ በመካከለኛና ከፍተኛ አምራቾች መካከል የእርስ በርስ ትስስር መፍጠር ትልቁ ግባችን ሲሆን፣ አንዱ ለሌላው ዓብዓት አቅራቢ እንዲሆን የንግድ ሰንሰለት በመፍጠር ለመሥራት አስበናል፡፡ በዚህ የንግድ ሰንሰለት አንዱ ለሌላው አስፈላጊ ከመሆን በበለጠ ዕድገታቸውን የተያያዘ ስለሚያደርገው በመረዳዳትና በመተጋገዝ መርህ ዘርፉን በከፍተኛ ሁኔታ ማሳደግ ያስችለናል፡፡ሪፖርተር፡- በፈርኒቸር አምራቾች የሚሠሩ አዲስ የፈጠራ ቴክኖሎጂዎች እንዳሉ በዓውደ ርዕዩ ለማየት ችለናል፡፡ ማኅበሩ የፈጠራ ባለቤትነትን ከመጠበቅ አንፃር ምን ይሠራል?ወ/ሮ ትህትና፡- በባለቤትነት መብት በኩል ብዙ ጊዜ የሚሰማው የሙዚቃ የፊልምና ሌሎች ዘርፎች ላይ ነው፡፡ በፈርኒቸር በኩል ይህንን ለማስጠበቅና ለማስመዝገብ ሕጉ ሊጠብቅና ሊፈተሽ ይገባል፡፡ ሁለተኛ እርስ በርስ ልንተማመን ይገባል፡፡ ይኼ የእገሌ ዲዛይን ነው ተብሎ እንዲመዘገብለትና እንዲታወቅለት መሥራት ይጠበቃል፡፡ እንደ ማኅበር እንደ ዓላማ አድርገን ባንይዘውም፣ አሁን ጊዜው ነው ብለን እናምናለን፡፡ በሌሎች ዘርፎች ላይ የሚፈተኑበት ጉዳይ በመሆኑ ወደኛ ዘርፍ መምጣቱ አይቀሬ በመሆኑ የምንሠራበት ይሆናል፡፡ ለዲዛይን (ንድፍ) ትልቅ ቦታ ልንሰጠው ይገባል ባይ ነኝ፡፡ አዲስ ፈጠራ ለመሥራት ብዙ ዓውደ ርዕይዮችን ማዘጋጀት ይጠበቃል፡፡ ምክንያቱም ኮፒ ለማድረግ ሳይሆን አዲስ ፈጠራ ለመሥራት ቴክኖሎጂ የደረሰበትን ውጤት ማሳያ ስለሚሆን ነው፡፡ አዲስ ነገሮች መፍጠር ወይም የነበረውን ማሻሻል የሚቻለው በዓውደ ርዕይ የመተያየት ዕድልን በመፍጠር ነው፡፡ሪፖርተር፡- በዓውደ ርዕዩ ብዙ የውጭ አገሮች አምራቾች ቢቀሩም የተወሰኑ ግን ተሳትፈዋል፡፡ የእናንተን ሥራ ሲያዩ ምን ዓይነት አስተያየት ነበራቸው?ወ/ሮ ትህትና፡- አብዛኛው ከውጭ አስመጥታችሁ ነው? እያሉ ሲጠይቁን ነበር፡፡ ትልቅ ነገር ያየሁት ነገር ቢኖር ይኼ ከውጭ የገባ ነው ሲባሉ ደስተኛ ይሆናሉ፡፡ ነገር ግን እዚሁ የተመረተ ነው ሲባል አይ ከውጭ የገባው ይሻላል የሚሉ አሉ፡፡ ይህም የሆነበት ምክንያት ጥራቱን ያልጠበቀ አጨራረስ ስለሚሆንባቸው ነበር፡፡ ይኼ ጎብኚዎች የሰጡት አስተያየት ነው፡፡ አሁን ደግሞ ብዙ የተሻሻለ ነገር ስለቀረበ ብዙዎች የተደነቁበት ዓውደ ርዕይ ነው፡፡ሪፖርተር፡- በፈርኒቸር ዘርፍ ምን ዓይነት ችግሮች አሉ?ወ/ሮ ትህትና፡- በዘርፉ ትልቁ ችግር ግብዓት የሚሆኑ ነገሮች ከውጭ የሚገቡ መሆናቸው ነው፡፡ ቦታና ብዙ ገንዘብ የሚፈልግ ሥራ መሆኑም ዋነኛው ችግሮች ናቸው፡፡ ምክንያቱም ገንዘብ ያለው ድርጅት በቀላሉ ሊሠራ ይችላል፡፡ ነገር ግን ፈጠራና ሐሳብ ኖሯቸው የቦታና የገንዘብ ችግር የሚያጋጥማቸው ብዙ ሊኖሩ ይችላሉ፡፡ መንግሥት ግብዓት የሚያመርቱ ድርጅቶችን ወደ አገር ውስጥ ቢያስገባ ለአምራቾችም ሆነ ለአገሪቱ ከፍተኛ ጠቀሜታ ይኖራቸዋል፡፡ በዚህ ረገድ መንግሥት ሊያስብበት የሚገባ ዘርፍ ነው፡፡ ከኢንዱስትሪ ሚኒስትር ጋር ያለን ግንኙነት ጥሩ ነው፡፡ ጥያቄ ሲኖረንም የሚሰማ መሥሪያ ቤት ነው፡፡ ከዚህም በበለጠ የፖሊሲ ቀረፃ ሲኖር እኛን ያሳትፋሉ፡፡ ነገር ግን እንደ መንግሥት ፖሊሲ ሲቀረፅ ብቻ ሳይሆን፣ ዘርፉ እንዲያድግ ከተፈለገ ለፈርኒቸር ማምረቻ የሚያገለግሉ መሣሪያዎች ከቀረጥ ነፃ ሊሆኑ ይገባል፡፡ ኢንዱስትሪውን ለማገዝ ከተፈለገ ከቀረጥ ነፃ መሆን አለበት፡፡ ኢንዱስትሪው የሚሻሻለው በፖሊሲ ነው፡፡ ፖሊሲው የተመቻቸለት ኢንዱስትሪ ሁሉ እያደገ እንደሆነ ሌሎች ዘርፎችን መመልከት ብቻ በቂ ነው፡፡",,Amharic,ምን እየሰሩ ነው?,11 March 2020
https://www.ethiopianreporter.com/article/18320,ፈርኒቸርና ቤተ ውበትን በአገር ፍሬ,,http://www.ethiopianreporter.com/sites/default/files/2020-03/mineyeserunew.gif,በጋዜጣዉ ሪፓርተር,"ከከተሞች መስፋፋት ጋር ተያይዞ የመንገድ፣ የመኖርያ ቤትና ሌሎችም ግንባታዎች በየጊዜው ይካሄዳሉ፡፡ በአዲስ አበባም ሆነ በሌሎች አካባቢዎችም የመኖሪያ ቤቶች ግንባታ ደግሞ በስፋት ትኩረት ከተሰጠው ይጠቀሳል፡፡ የጋራ መኖሪያ ቤቶች፣ መንገዶችና ሌሎች በስፋት መገንባት ከጀመሩ ዓመታት ተቆጥረዋል፡፡ ይሁን እንጂ እነዚህ መኖሪያ ቤቶች ሲገነቡ መሠረታዊ የሚባሉና የሰው ልጅ አኗኗርን የሚያቀሉ ብሎም ለመንፈስ ዕርካታን የሚሰጡ ውበቶች ተሟልተው አይገኙም፡፡ ከግንባታ ባሻገር ቤትን ከሚያስውቡ ቁሳቁሶች አንዱ የቤት ውስጥ ዕቃ ነው፡፡ ከእንጨት የሚሠሩ አልጋዎች፣ ወንበሮች በርና መስኮት ቁምሳጥንም ሆነ ሌሎች የእንጨትና የሌሎች ቁሳቁሶች ውጤቶች ይጠቀሳሉ፡፡ እነዚህን ቁሳቁሶች በአነስተኛና ጥቃቅን ብሎም በትልቅ ፋብሪካ ደረጃ በማምረት ለገበያ የሚያቀርቡ በርካታ ድርጅቶችም ተቋቁመዋል፡፡ ሆኖም የተለያዩ የቤት ቁሳቁስ ምርት (ፈርኒቸር) አቅራቢ ድርጅቶች በኢትዮጵያ ቢኖሩም ጥራቱን የጠበቀ ምርት እንዳያቀርቡና ተወዳዳሪ እንዳይሆኑ ብዙ ማነቆዎች ይገጥማቸዋል ችግሩን ለመቅረፍ በኢንዱስትሪው የተሰማሩ ድርጅቶችን በመሰባሰብ ማኅበር መሥርተዋል፡፡ ማኅበሩ እያደረገ ባለው እንቅስቃሴ ዙሪያ የማኅበሩ ጸሐፊ የሆኑትን ወ/ሮ ትህትና ሙሉሸዋ ለገሰን ሔለን ተስፋዬ አነጋግራቸዋለች፡፡ሪፖርተር፡- ማኅበሩ ከተመሠረተ ምን ያህል ጊዜ ሆነው?ወ/ሮ ትህትና፡- ማኅበሩ በእግሩ እንዲቆም ለሦስት ዓመታት ያህል ጥረት አድርገናል፡፡ ነገር ግን በስያሜ ምክንያት ሕጋዊ ሰውነቱን ወዲያው ለማግኘት አልቻለም፡፡ ፈርኒቸር በብረት የሚሠሩ ነገሮችንም ስለሚያካትት በአማርኛ አቻ ፈቺ አልተገኘለትም ነበር፡፡ የእንጨት ሥራ ውጤት ከተባለ ደግሞ ሌላውን ስለሚገድብ ሲያከራክረንና ሲያወያየን ቆይቶ ፈርኒቸር የሚለው ስያሜ ላይ ሁሉም ሊስማማ በመቻሉ እንደ ማኅበር ሥራውን ከጀመረ ስምንት ወራት ሆኖታል፡፡ በዚህ ስምንት ወራት ውስጥ የማኅበርን ጥቅም እንድንረዳ ዕድል ሰጥቶናል፡፡ ከዚህም ባለፈ እርስ በርስ ያለንን ልምድና ክህሎት እንድናይ ረድቶናል፡፡ሪፖርተር፡- በዚህ ጊዜ ውስጥ ምን ያህል አባላት አፈራችሁ?ወ/ሮ ትህትና፡- በመጀመሪያ እንቅስቃሴ የጀመርነው አምስት ሆነን ነበር፡፡ ከዚያ በኋላ ግን ከ17 በላይ ሆነናል፡፡ ለመነሻ ካፒታል ሁሉም 10,000 ብር በማዋጣት ነበር የተጀመረው፡፡ ከዚህ በኋላ በጣም ተቀዛቅዞ ነበር፡፡ ፈርኒቸር የሚለው ስያሜ አማርኛ አይደለም በሚል ሁለት ዓመትና ከዚያ በላይ ጊዜ መውሰዱ አቀዛቅዞን ነበር፡፡ ማኅበሩ የተመሠረተው ደግሞ በ13 ፊርማዎች ነው፡፡ሪፖርተር፡-  በኢትዮጵያ ብዙዎች በዚህ ዘርፍ ተሰማርተዋል፡፡ የእናንተ ቁጥር አነስተኛ ነው፡፡ በዘርፉ ያሉትን በሙሉ ወደ ማኅበር ለማስገባት አላሰባችሁም? ወ/ሮ ትህትና፡- የማኅበሩ መመሥረት ዓላማ በዘርፉ የሚሠሩ ድርጅቶችን አንድ ላይ በማሰባሰብ የልምድና የቴክኖሎጂ ልውውጥ ለማድረግ ነው፡፡ ከዚህ ባሻገር በማኅበሩ ላሉ አባላት ዋስትና ጭምር ለመሆን ነው፡፡ የዘርፉ ችግሮች ሊፈቱ የሚችሉት እንደ ግለሰብ ሳይሆን እንደ ማኅበር በመሆኑ ብዙና ተሰሚነት እንዲኖረን በዛ ማለት ይጠበቅብናል፡፡ ለዚህም አባላት የመጨመር ሥራ ይኖረናል፡፡  ሪፖርተር፡- በቅርቡ የሁለተኛው የፈርኒቸርና ቤተ ውበት ዓውደ ርዕይ ተደርጓል፡፡ በዚህ አንደ ማኅበር ምን የተጠቀማችሁት ነገር አለ? በኮሮና ቫይረስ ምክንያትም ብዙ የውጭ አገር አምራቾች አልተሳተፉም፡፡ በዚህስ ምን አጥታችኋል? ወ/ሮ ትህትና፡- ለሁለተኛ ጊዜ ያዘጋጀነው ዓውደ ርዕይ የመጀመሪያውን የሚደግፍ ነበር፡፡ እንደ ተሳታፊም እንደ ማኅበርም፣ ማኅበሩን የማያውቁ እንዲያውቁት ዕድል ሰጥቷል፡፡ ዓውደ ርዕዩ ኢንዱስትሪው እንዲያድግና እንዲጎለብት ዕድል የሚፈጥር ቢሆንም የጠበቅነውን ያህል ጎብኚ አናገኝም ብለን ሰግተን ነበር፡፡ በዓለም ሥጋት በሆነ በኖቭል ኮሮና ቫይረስ ምክንያት ከውጭ የሚመጡ ኩባንያዎች ቀርተውብናለ፡፡ ነገር ግን በኢትዮጵያ የሚመረቱ የፈርኒቸር ውጤቶች እንዲታዩ ዕድል ሰጥቷል፡፡ ይኼ እዚህ ይሠራል? የሚሉ ብዙ ሰዎች አጋጥመውናል፡፡ የፈርኒቸር ውጤት ገዝቶ ለመምጣት ጊዜው የማይመች በመሆኑም እዚህ ያሉት የገበያ ዕድል አግኝተዋል፡፡ ጎብኚዎችና ደንበኞች ማን ምን ይሠራል? አገር ውስጥ ምን ዓይነት ፈርኒቸር ይመረታል የሚለውን እንዲያዩ ዕድል ሰጥቷል፡፡ በተለይም አዳዲስ የፈርኒቸር ውጤቶችን ስንመለከት አገር ውስጥ መሠራቱን ማመን የሚያቅታቸው ደንበኞችን ተመልክተናል፡፡ አንዳንዴ ችግሮችም ዕድሎች ይፈጥራሉ፡፡ አገር ውስጥ ያካሄድነው የፈርኒቸር ዓውደ ርዕይ ሰው ከአገር ባለመውጣቱ አገሬ ውስጥ ምን አለ ብሎ እንዲያይ አግዟል፡፡ሪፖርተር፡-  በተለያዩ መድረኮች ዘርፉ መድረስ ካለበት ደረጃ አልደረሰም ሲባል ይሰማል፡፡ ማኅበሩ ይኼን ከማገዝና ከማጎልበት አንፃር ምን ይሠራል?ወ/ሮ ትህትና፡- እንደ ዓላማ ብለን የያዝነው ከውጭ አገር የሚገቡትን ምርቶች በአገር ውስጥ በጥራትና በቴክኖሎጂ በተመረቱ ውጤቶች መተካት ነው፡፡ ሌሎች አገሮች ስኬታማና ውጤታማ የሆኑትም በጊዜ ሒደት ነው፡፡ እኛም ቀስ በቀስ ቢሆን ጥራቱን የጠበቀ በዓለም ተወዳዳሪና ተፈላጊ ምርቶችን ማምረት እንችላለን፡፡ እንደ አገር የሚያኮራ ሥራ የሚሠሩ አምራቾች ይኖራሉ፡፡ ምርቶቹን በመሸጫ ቦታዎች ብቻ ከማሳየት ባለፈ ማኅበረሰቡ አንድ ቦታ ሆኖለት እንዲያውቅ ማድረገ ይገባል፡፡ አምራች ብለን ሁሉም በየቦታው ቢሠራ ምንም ዋጋ አይኖረውም፡፡ ልንጠነክር የምንችለው በጋራ ስንሠራ ነው፡፡ ለአንድ ሰው የማይቻለውን በብዙዎች ይሳካል በሚል እምነት ነው፡፡ሪፖርተር፡- በዘርፉ የተማረ የሰው ኃይል ማግኘት ይከብዳል ይባላል፡፡ የተማረና የሠለጠነ የሰው ኃይል ለማግኘት የማኅበሩ ዕገዛ የቱን ያህል ነው?  ወ/ሮ ትህትና፡- በዋነኛነት ከትምህር ተቋማት ጋር ትስስር መፍጠር ነው፡፡ ትምህርት ቤት ውስጥ የሚማሩበት መሣሪያ ሥራ ላይ ከሚያገኙት መሣሪያ ጋር ግንኙነት የለውም፡፡ አንዳንዱም በቴክኖሎጂ የረቀቀ ይሆንባቸዋል፡፡ በድሮ ጊዜ በገቡ ማሽነሪዎች የተማሩ ልጆች ሲወጡ የሚያገኙትን ማሸነሪ ከትምህርት ተቋማት ጋር ትስስር በመፍጠር በዘርፉ ለሚሠለጥኑ ባለሙያዎች በቴክኖሎጂ የተሻሉ ማሽነሪዎች ላይ ልምድ እንዲያገኙና እንዳይደነጋገሩ መርዳት ትልቁ የማኅበሩ ዓላማ ነው፡፡ ከዚህ በዘለለ በየመንግሥት ቢሮዎች የዕቃ ግዢ ሲኖር የሚፈጠረው የማጭበርበረ ወንጀል ለመግታት ማኅበሩ ትልቅ ሥራ ለመሥራት እተዘጋጀ ነው፡፡ ሕጋዊ ያልሆነ የግብይት መስመሮችን ከማፅዳት ባሻገር ለዘርፉ ማደግ ማነቆ የሆኑት ጉዳዮች ላይ ከባለድርሻ አካላት ጋር መሥራት ሌላው ዓላማችን ነው፡፡ ጥቃቅንና አነስተኛ፣ በመካከለኛና ከፍተኛ አምራቾች መካከል የእርስ በርስ ትስስር መፍጠር ትልቁ ግባችን ሲሆን፣ አንዱ ለሌላው ዓብዓት አቅራቢ እንዲሆን የንግድ ሰንሰለት በመፍጠር ለመሥራት አስበናል፡፡ በዚህ የንግድ ሰንሰለት አንዱ ለሌላው አስፈላጊ ከመሆን በበለጠ ዕድገታቸውን የተያያዘ ስለሚያደርገው በመረዳዳትና በመተጋገዝ መርህ ዘርፉን በከፍተኛ ሁኔታ ማሳደግ ያስችለናል፡፡ሪፖርተር፡- በፈርኒቸር አምራቾች የሚሠሩ አዲስ የፈጠራ ቴክኖሎጂዎች እንዳሉ በዓውደ ርዕዩ ለማየት ችለናል፡፡ ማኅበሩ የፈጠራ ባለቤትነትን ከመጠበቅ አንፃር ምን ይሠራል?ወ/ሮ ትህትና፡- በባለቤትነት መብት በኩል ብዙ ጊዜ የሚሰማው የሙዚቃ የፊልምና ሌሎች ዘርፎች ላይ ነው፡፡ በፈርኒቸር በኩል ይህንን ለማስጠበቅና ለማስመዝገብ ሕጉ ሊጠብቅና ሊፈተሽ ይገባል፡፡ ሁለተኛ እርስ በርስ ልንተማመን ይገባል፡፡ ይኼ የእገሌ ዲዛይን ነው ተብሎ እንዲመዘገብለትና እንዲታወቅለት መሥራት ይጠበቃል፡፡ እንደ ማኅበር እንደ ዓላማ አድርገን ባንይዘውም፣ አሁን ጊዜው ነው ብለን እናምናለን፡፡ በሌሎች ዘርፎች ላይ የሚፈተኑበት ጉዳይ በመሆኑ ወደኛ ዘርፍ መምጣቱ አይቀሬ በመሆኑ የምንሠራበት ይሆናል፡፡ ለዲዛይን (ንድፍ) ትልቅ ቦታ ልንሰጠው ይገባል ባይ ነኝ፡፡ አዲስ ፈጠራ ለመሥራት ብዙ ዓውደ ርዕይዮችን ማዘጋጀት ይጠበቃል፡፡ ምክንያቱም ኮፒ ለማድረግ ሳይሆን አዲስ ፈጠራ ለመሥራት ቴክኖሎጂ የደረሰበትን ውጤት ማሳያ ስለሚሆን ነው፡፡ አዲስ ነገሮች መፍጠር ወይም የነበረውን ማሻሻል የሚቻለው በዓውደ ርዕይ የመተያየት ዕድልን በመፍጠር ነው፡፡ሪፖርተር፡- በዓውደ ርዕዩ ብዙ የውጭ አገሮች አምራቾች ቢቀሩም የተወሰኑ ግን ተሳትፈዋል፡፡ የእናንተን ሥራ ሲያዩ ምን ዓይነት አስተያየት ነበራቸው?ወ/ሮ ትህትና፡- አብዛኛው ከውጭ አስመጥታችሁ ነው? እያሉ ሲጠይቁን ነበር፡፡ ትልቅ ነገር ያየሁት ነገር ቢኖር ይኼ ከውጭ የገባ ነው ሲባሉ ደስተኛ ይሆናሉ፡፡ ነገር ግን እዚሁ የተመረተ ነው ሲባል አይ ከውጭ የገባው ይሻላል የሚሉ አሉ፡፡ ይህም የሆነበት ምክንያት ጥራቱን ያልጠበቀ አጨራረስ ስለሚሆንባቸው ነበር፡፡ ይኼ ጎብኚዎች የሰጡት አስተያየት ነው፡፡ አሁን ደግሞ ብዙ የተሻሻለ ነገር ስለቀረበ ብዙዎች የተደነቁበት ዓውደ ርዕይ ነው፡፡ሪፖርተር፡- በፈርኒቸር ዘርፍ ምን ዓይነት ችግሮች አሉ?ወ/ሮ ትህትና፡- በዘርፉ ትልቁ ችግር ግብዓት የሚሆኑ ነገሮች ከውጭ የሚገቡ መሆናቸው ነው፡፡ ቦታና ብዙ ገንዘብ የሚፈልግ ሥራ መሆኑም ዋነኛው ችግሮች ናቸው፡፡ ምክንያቱም ገንዘብ ያለው ድርጅት በቀላሉ ሊሠራ ይችላል፡፡ ነገር ግን ፈጠራና ሐሳብ ኖሯቸው የቦታና የገንዘብ ችግር የሚያጋጥማቸው ብዙ ሊኖሩ ይችላሉ፡፡ መንግሥት ግብዓት የሚያመርቱ ድርጅቶችን ወደ አገር ውስጥ ቢያስገባ ለአምራቾችም ሆነ ለአገሪቱ ከፍተኛ ጠቀሜታ ይኖራቸዋል፡፡ በዚህ ረገድ መንግሥት ሊያስብበት የሚገባ ዘርፍ ነው፡፡ ከኢንዱስትሪ ሚኒስትር ጋር ያለን ግንኙነት ጥሩ ነው፡፡ ጥያቄ ሲኖረንም የሚሰማ መሥሪያ ቤት ነው፡፡ ከዚህም በበለጠ የፖሊሲ ቀረፃ ሲኖር እኛን ያሳትፋሉ፡፡ ነገር ግን እንደ መንግሥት ፖሊሲ ሲቀረፅ ብቻ ሳይሆን፣ ዘርፉ እንዲያድግ ከተፈለገ ለፈርኒቸር ማምረቻ የሚያገለግሉ መሣሪያዎች ከቀረጥ ነፃ ሊሆኑ ይገባል፡፡ ኢንዱስትሪውን ለማገዝ ከተፈለገ ከቀረጥ ነፃ መሆን አለበት፡፡ ኢንዱስትሪው የሚሻሻለው በፖሊሲ ነው፡፡ ፖሊሲው የተመቻቸለት ኢንዱስትሪ ሁሉ እያደገ እንደሆነ ሌሎች ዘርፎችን መመልከት ብቻ በቂ ነው፡፡",,Amharic,ምን እየሰሩ ነው?,11 March 2020
https://www.ethiopianreporter.com/index.php/article/18191,‹‹የክብረ ዓድዋ›› ድግስ,,http://www.ethiopianreporter.com/sites/default/files/2020-02/Art_0.gif,በጋዜጣዉ ሪፓርተር,በጋዜጣው ሪፖርተር‹‹ዓድዋ የክብር ማምሻየጠብ የግፍ ማርከሻየቂም የቁጣ ማስታገሻየበደል የንዴት መርሻየመለያየት መድኃኒት፣ የመበታተን መፈወሻዓድዋ የፍቅር ግርሻድልሽ ይሁነን፣ ወደ ብርሃን መድረሻታሪክሽ ፈዋሽ ይሁነን፣ አንድነታችን ማደሻ….››ሲል በማኅበራዊ ሚዲያ ገጹ ላይ የከተበው፣ ባለ ግጥም መድበሉ አበባው መላኩ ነው፡፡ ከ124 ዓመታት በፊት ወራሪውን የጣሊያን ሠራዊት ለማስወገድ ከኢትዮጵያ ምድር ከዳር እስከ ዳር ቀፎው እንደተነካ ንብ፣ በዳግማዊ ምኒልክ ጠቅላይ አዝማችነት የዘመቱት ኢትዮጵያውያን ዓድዋ ላይ ድል የመቱበትን ሕያው ውርስ በግጥሙ የዘከረበት ነው፡፡ከሰባት ዓመታት በፊት ጀምሮ ይህንኑ በጥቁሩ ዓለም አንፀባራቂ የሆነ ድል ለማክበር፣ ከአዲስ አበባ እስከ ዓድዋ የእግር ጉዞ ማድረግ የጀመሩት በነ ያሬድ ሹመቴ የሚመሩት ወጣቶች ዘንድሮም ጉዞውን ተያይዘውታል፡፡ሰሞኑን የመቐለ እንዳየሱስ ታሪካዊ ምሽግ ያለፉ ሲሆን፣ ከአምስት ቀናት በኋላ ዓድዋ እንደሚደርሱ ይጠበቃል፡፡ የጉዞው አስተባባሪ ያሬድ ሹመቴ በገጹ እንደገለጸው፣ ከተጓዦቹ መካከል የፎቶግራፍ ባለሙያው ሚካኤል መታፈሪያ እንዳለበት ጠቅሶ በጉዞውና በበዓሉ ላይ ያነሳቸውን ፎቶዎችና አስደናቂ ምስሎች ስብስብ ዓውደ ርዕይ በአዲስ አበባ እንደሚዘጋጅ ገልጿል፡፡የመኪና ተጓዦችእንደወትሮው ሁሉ የዘንድሮውን የዓድዋ ጦርነት የድል በዓል ለማክበር ከተለያዩ የማኅበረሰብ ክፍሎች የተውጣጡ ተጓዦች የካቲት 17 ቀን 2012 ዓ.ም. ከአዲስ አበባ በተሽከርካሪዎች ጉዞ ጀምረዋል፡፡የባህልና ቱሪዝም ሚኒስቴር ያዘጋጀው የዓድዋ ጉዞ መነሻውን አዋሬ አካባቢ በሚገኘው ‹‹የዓድዋ ዘመቻ መታሰቢያ ድልድይ›› በማድረግ ረፋድ ላይ በተከናወነ ሥርዓት ነው ጉዞው የተጀመረው፡፡የጉዞው ቡድን አንጎለላ፣ ወረኢሉ፣ ውጫሌ፣ አምባላጌ፣ ማይጨው፣ መቐለ እንዳየሱስና የተለየዩ ታሪካዊ ቦታዎችን እየጎበኘ መዳረሻውን ዓድዋ እንደሚያደርግ ታውቋል፡፡ከሚኒስቴሩ የተገኘው መረጃ እንደሚያመለክተው ተጓዦቹ የተውጣጡት ከየክልሉ ባህልና ቱሪዝም ቢሮ ኃላፊዎች፣ የሃይማኖት አባቶች፣ የሚዲያ ባለሙያዎችና ከተለያዩ የማኅበረሰብ ክፍሎች ነው፡፡ክብረ ዓድዋ ፌስቲቫል ‹‹ዓድዋ የዘመናዊ ዓለም ጉልህ የታሪክ ዕጥፋት የሆነ የተዛባ ሀቲት ያቀና፣ የሰው ልጅ ክብር የተገለጠበት የሰውነት ማህተም ነው›› የሚለው ሰውኛ ፕሮዳክሽንና ኢንተርቴይመንት ነው፡፡124ኛውን ዓመት የዓድዋ ጦርነት ድል ምክንያት በማድረግ ‹‹ክብረ ዓድዋ›› የሚል መጠሪያ ያለው የቴአትር፣ የፊልምና ቴሌቪዥን ፌስቲቫልን ከየካቲት 16 ቀን 2012 ዓ.ም. ጀምሮ እያከበረ ነው፡፡ሰውኛ በሰጠው መግለጫ እንዳሳወቀው፣ በሥነ ጥበብ መርህ መሠረት የዓድዋ ድልን ትዕምርታዊ ዋጋ የሚያጎላ ‹‹ዓድዋ የሰውነት ማህተም›› በሚል ዓምድ ላይ የቆመ ዓመታዊ ክብረ ዓድዋ ከየካቲት 16 እስከ 23 ቀን 2012 ዓ.ም. ተዘጋጅቷል፡፡በብሔራዊ ቤተ መዛግብትና ቤተ መጻሕፍት (ወመዘክር) አዳራሽ መክፈቻውን የካቲት 16 ቀን አድርጎ ዓድዋ የፊልም እና ቴሌቪዥን ፌስቲቫል (ከየካቲት 17 እስከ 23 በወመዘክር)፣ የሊቃውንት ጉባዔ (የካቲት 20 አመሻሽ በወመዘክር)፣ ዋዜማ ቴአትር የካቲት 22 በኢትዮጵያ ብሔራዊ ቴአትር ከ11፡30 ጀምሮ)፣ ከዳግማዊ ምኒልክ አደባባይ ወደ ዓድዋ ዘመቻ መታሰቢያ ድልድይ በባዶ እግር ጉዞና የጎዳና ላይ ትርዒት የካቲት 23 ከጠዋቱ 1፡30-5፡30)፣ እንዲሁም በዕለቱ በእንጦጦ ቤተ መንግሥት ከ7 ሰዓት ጀምሮ፣ ልዩ ልዩ መሰናዶዎችን ከአጋሮቹ ጋር በትብብር ያቀርባል፡፡ከ124 ዓመታት በፊት፣ የካቲት 23 ቀን 1888 ዓ.ም. ዓድዋ ላይ የጣሊያን ወራሪ ሠራዊት ድል መመታቱ ይታወሳል፡፡ያሬድ ጌታቸው “ዓድዋ” በሚለው ግጥሙ እንዲህ አሠረ፡፡“ዓድዋ ቅኔ ነው!ሰንደቅ ባ´ሰረው ቃል፣ በአረንጓዴ ቢጫ፣ በቀይ ብዕር ተጽፎባ´ንድነት ሕብረ-ቃል፣ ከመሐል እስከጥግ፣ በዘራፍ ተዘርፎዘመንን ተሻግሮ፣ በ´ኛው በራስ ቋንቋ፣ ዛሬን ምንቀኘውሺዎች ለሚሊዮን፣ በከፈሉት ዋጋ፣ ነፃነት ወርሰን ነው፡፡ዓድዋ ፈውስ ነው!ያ´ዋቂ እጅ-ሥራ፣ ድንቅ ረቂቅ ጥበብ፣ ነጭን ያሰደመመሸውራራ ዕይታን፣ ጥመትን የገራ፣ ብሌንን ያከመ፡፡ዓድዋ ብርታት ነው!ድንበር ያልገደበው፣ ለጥቁር ሕዝብ ሁሉ፣ ብርታትን ያደለካ´ገር የገዘፈ፣ ኢትዮጵያዊ ዓርማ፣ አፍሪቃን ያከለ፤ማሸነፍን ማልዶ፣ ጎስሞ ነጋሪት፣ ነፃነት ያወጀእንደ ጥላ ሁሉ፣ አትከተል ቢሉት፣ ከቶ ´ማይል በጀ፡፡,"ክብረ ዓድዋ,ባህልና ቱሪዝም ሚኒስቴር",Amharic,ኪንና ባህል,26 February 2020
https://www.ethiopianreporter.com/article/18319,የድሉ ትውስታ,,http://www.ethiopianreporter.com/sites/default/files/2020-03/Art.gif,በጋዜጣዉ ሪፓርተር,በተመስገን ተጋፋው“የካራማራ ድል ኢትዮጵያውን ለአገራቸው ሉዓላዊነት ያላቸውን ቀናዒነት ቀፎው እንደተነካ ንብ በኅብረት በመቆም ገልጸውታል፡፡ ለሰንደቃቸው ያላቸውን ልባዊ ፍቅር ውድ የሆነውን የሕይወት መስዋዕነት በመክፈል በደማቅ የደም ቀለም ጽፈውታል፡፡ ለዘመናት የተገመደው የማይጠበስ አንድነታቸውን በደም ፍሳሻቸውና በአጥንት ፍላጫቸው በድጋሚ በፅኑ መሠረት ላይ ገንብተውታል፡፡” ይህ ኢትዮጵያ በ1970 ዓ.ም. የካቲት 26 ቀን በወራሪው የሶማሊያ ጦር ላይ ድል የተቀዳጀችበት 42ኛ ዓመት የካቲት 26 እና 29 ቀን 2012 ዓ.ም. በተከበረበት ወቅት ድሉን በሚዘክረው መሰናዶ ላይ ከተስተጋቡት ኃይለ ቃሎች አንዱ ነው፡፡ በ‹‹ታላቋ ሶማሊያ›› ቅዠት የተለከፉት የሶማሊያ መሪዎች እነዚያድ ባሬ በምሥራቅ ኢትዮጵያ 700 ኪሎ ሜትር ድረስ ዘልቀው ተቆጣጥረው ነበር፡፡ መደበኛውና ሕዝባዊው ሠራዊት በወሰዱት አጸፋ የሶማሊያ ጦር በጅግጅጋ ካራማራ ተደምስሷል፡፡  የዚህን ታላቅ ድል ገድል በዕለተ ቀኑ በአዲስ አበባ ትግላችን ሐውልት ሥር፣ በኢትዮጵያና ኩባ ወዳጅነት ፓርክ እንዲሁም እሑድ የካቲት 29 በዋቢ ሸበሌ ሆቴል አዳራሽ የቀድሞ የኢሕዲሪ ምክትል ፕሬዚዳንት ሌተና ኮሎኔል ፍሥሐ ደስታና በዓውደ ውጊያው የዋሉ የቀድሞ ሠራዊት ከፍተኛ መኮንኖችና የተለያዩ የኅብረተሰብ ክፍሎች ተገኝተዋል፡፡ለገድሉ ክብር በተዘጋጀው ጽሑፍ እንደተገለጸው፣ በምሥራቅ 700 ኪሎ ሜትር፣ በደቡብ 300 ኪሎ ሜትር ጣልቃ በመግባት የኢትዮጵያ ሉዓላዊ ግዛቷን በኃይል የተቆጣጠረችውን ሶማሊያን ለማስወገድ ከተፈጸሙት ተዘርዝረው ከማያልቁ የሠራዊቱ ጀብዶች መካከል ለአብነት ያህል፣ የሐረር አካዴሚና የበረራ ትምህርት ጥምር ምሩቅ የሆኑ የአዲስ አበባው ፍሬ የአየር ኃይሉ ነብር ጀግናው ብርጋዴር ጄኔራል ለገሰ ተፈራ በF5-E ጀታቸው አማካይነት በአየር ላይ ውጊያ አምስት የሶማሊያ ሚግ 21 ጀቶችን በመምታት ከአየር ወደ መሬት አራግፈዋቸዋል፡፡   ጄኔራል ለገሰ በጠላት ተይዘው ለ11 ዓመታት በሶማሊያ እስር ቤቶች የስቃይ ሕይወት አሳልፈው ወደ አገራቸው ተመልሰዋል፡፡ ለወደር የለሽ የጀግንነት ሥራቸውም በጊዜው የአገሪቱ የመጨረሻ ደረጃ የሆነው የኅብረተሰባዊት ኢትዮጵያ የጀግና ሜዳይ ተሸልመዋል፡፡በተመሳሳይ መልኩ ሌላው ጀግና የእናት አገር ጥሪ ሰምቶ በለጋ ዕድሜው ከቀድሞ ወለጋ  ክፍለ አገር አሶሳ አውራጃ ቤጊ ወረዳ የመጣው ሻለቃ ባሻ አሊ በርኬ ነው፡፡  ሻለቃ ባሻ አሊ በኡሸሪፍ ግንባር ሦስት የጠላት ታንኮችን በእጅ ቦምብ በማቃጠል በግንባሩ ለነበረው ድል ወሳኝ ሚና ተጫውቷል፡፡ ለዚህም ሥራው የላቀ የጀብድ ሜዳይ ተሸላሚ ሆኗል፡፡ ሁሉም ኢትዮጵያዊ ከአራቱም ማዕዘናት የብሔርና የሃይማኖት አጥር ሳያግደው በጠነከረ የአንድነት መንፈስ በመላበስ ደሙን አፍስሶ፣ አጥንቱን ከስክሶ ነው ይህንን ታላቅ ድል ማስመዝገብ የተቻለው ይላል የሚለው ዝክረ ነገሩ፣ ለድሉ ዕውንነት ከኢትዮጵያውያን በተጨማሪም የኩባውያን፣ የሩሲያውያንና የደቡብ የመን ሠራዊት የሕይወት መስዋዕትነት ከፍለውበታል፡፡ የካራማራ ድል መዳረሻ‹‹ሆ ብሎ ተነሳ ሠራዊቱ ጉዞ ጀመረ እየዘመረ አቀበቱን ጋራ ቁልቁለት ወጣ ወረደ ሠራዊቱ አገሬ መመኪያ ክብሬ አትደፈርም እናት አገሬ… ›› እያለ እየዘመረ፣ እየፎከረ የካቲት 23 ቀን 1970 ዓ.ም. የዓድዋ ድል ዕለት የኢትዮጵያ ጦር በጭናቅሰንና በቆሬ በኩል ወደ ጅግጅጋ አቅጣጫ የተጠናከረ ቅንጅታዊ የጎህ ማጥቃት ዘመቻ ከፈተ፡፡ የሶማሊያ ጦርም ጥቃት ይመጣብኛል ብሎ ባልጠበቀው አቅጣጫ በመዋጋቱ ተደናገጠ፡፡ ጅግጅጋንም ላለመልቀቅ ተሟሟተ፡፡ ሶማሊያ በዚህ መደናገጥ ውስጥ እያለች ከጀልዴሳ ግንባር ሌላ ጥቃት ተከፈተባት፡፡ የሶማሊያም ሠራዊት ጅግጅጋን ከለቀቀ ትልቅ የሞራል ውድቀት እንደሚገጥመው ያውቃል፡፡ በመሆኑም ከጅግጅጋ በስተ ምዕራብ በኩል ባለው ካራማራ ተራራ ላይ ማዘዣ ጣቢያውን በመሥራት በከፍተኛ ደረጃ ተከላከለ፡፡ ሆኖም በለስ አልቀናውም፡፡ ጥቃቱ በሁሉም ግንባር የተከፈተ በመሆኑ አጋዥ ሠራዊት ከየትም ማንቀሳቀስ አልቻለም፡፡ በውጤቱም የካቲት 26 ረፋድ ላይ በካራማራ ከባድ ሽንፈት ተጎነጨ፡፡ በውጤቱም ከሞትና መቁሰል የተረፈው የጠላት ሠራዊት መሣሪያውን እያንጠባጠበ ጅግጅጋን በመልቀቅ ወደ ሐርጌሳ መስመር አፈገፈገ፡፡ እሑድ የካቲት 26 ቀን 1970 ዓ.ም. ላይ በአካባቢው የነበረ ሠራዊት ወድቃና ተዋርዳ የነበረችውን ሰንደቅ ዓላማ መልሶ ከፍ አድርጎ በክብር ሰቀለ፡፡ የካቲት 27 ቀን ንጋት ላይ የኢትዮጵያ ሠራዊት የጅግጅጋ ከተማን ተቆጣጠረ፡፡ የኢትዮጵያና ኩባ ጥምር ጦር በቆላው ምድር ላይ በመገስገስ በጄልዴሳ ግንባር የተከማቸውን የሶማሊያ ጦር ለሦስት ተከታታይ ቀናት በመውጋት ደመሰሰው፡፡ የካቲት 30 ጥምር ጦሩ ግዳጁን በማጠቃለል ከኢትዮ ጂቡቲ የባቡር መስመር በስተደቡብ ያሉ ከተሞችን ሙሉ በሙሉ ተቆጣጠረ፡፡ ከሐረር የተንቀሳቀሰው ጦር ደግሞ በሰሜን በኩል ግዳጁን በቀላሉ በመፈጸም ኮምቦልቻን አልፎ እስከ ኤጀርሳ ጎሮ ድረስ ገስግሷል፡፡ በሐረር በስተደቡብ የተንቀሳቀሰው ጦር ግን ከሶማሊያ ሠራዊት ከፍተኛ መከላከል ገጥሞታል፡፡ የኢትዮጵያ ጦር የካቲት 29 ቀን ፊዲስ ከተማን የተቆጣጠረው ከባድ መስዋዕትነት ከከፈለ በኋላ ነው፡፡ በባሌና በነገሌ ቦረና ግንባር የተሠለፈው ጦር ግን ጠንካራ መከላከል ሳይገጥመው እስከ ሶማሊያ ጠረፍ ድረስ እየገሰገሰ ከተሞችን ሁሉ በቀላሉ ለመቆጣጠር ችሏል፡፡ ከአራት አሠርታት በፊት የተገኘው አኩሪ ድል በትውልድ ሲታሰብ እንዲኖር ለማድረግ ብሔራዊ በዓል ሆኖ በየዓመቱ መከበር አለበት የሚሉት የኢትዮጵያና የኩባ የወዳጅነት ማኅበር ፕሬዚዳንት አቶ አበበ አያሌው ናቸው፡፡ የካራማራ ድል በአገር አቀፍ ደረጃ እንዲከበር ጉዳዩ ከሚመለከታቸው አካሎች ጋር በመሆን ከፍተኛ ጥረት እንደሚደረግም ሳይገልጹ አላለፉም፡፡ ,"ካራማራ,የኢትዮጵያና ሶማሊያ ጦርነት",Amharic,ኪንና ባህል,11 March 2020
https://www.ethiopianreporter.com/article/18317,በሱዳን ጠቅላይ ሚኒስትር ላይ የተቃጣው ግድያ,,http://www.ethiopianreporter.com/sites/default/files/2020-03/alem2.gif,ምሕረት ሞገስ,ሱዳንን ለ30 ዓመታት የገዟት የቀድሞው ፕሬዚዳንት ኦማር አል በሽር በተቀሰቀሰው አብዮት ከሥልጣን ከተወገዱ ዓመት ሊሞላ ቀናት ናቸው የቀሩት፡፡ አል በሽርን ከሥልጣን ለማውረድ በተቀሰቀሰው አመፅ በወታደሩና በሲቪሉ መካከል በተፈጠረው ጎራ አገሪቱ ልትፈራርስም ተቃርባ ነበር፡፡ በርካታ ምሁራን በወቅቱ ታስረዋል፣ ተደብድበዋል፣ 241 ሰዎችም የጥይት ሰለባ ሆነዋል፡፡ ሴቶች ተቃጥለዋል፣ ንብረቶች ወድመዋል፡፡በወቅቱ ዳቦ ላይ በተጨመረ ዋጋ የተቀሰቀሰው አመፅ ጋብ ያለው የመከላከያ ሠራዊቱ አል በሽርን አውርዶ ሥልጣን ከተቆጣጠረ በኋላ ነበር፡፡ ሆኖም ወታደራዊ መንግሥቱ ሥልጣን ይዞ ሊቆይ አልቻለም፡፡ አገሪቱን ማስተዳደር እንደ ጀመረ ነበር ምሁራን፣ ወጣቶችና የሙያ ማኅበራት ወታደራዊ መንግሥት አያስፈልገንም ብለው ተቃውሞ የወጡት፡፡ ጎዳና ላይ ቁጭ በማለትና ከጤና ባለሙያዎች በርካቶችን ሳይጨምር የሥራ ማቆም አድማ ያደረጉት ሱዳናውያን የኋላ ኋላ በኢትዮጵያ አደራዳሪነት ለዛሬ ህልውናቸው በቅተዋል፡፡ለዛሬዋ የሱዳን ህልውና ትልቁን ሚና የተጫወተችው ኢትዮጵያ፣ ከወታደሩና ከሲቪሉ የተወጣጣ የሽግግር መንግሥት እንዲመሠረት አስችላለች፡፡ በሲቪሎች ላይ ይወሰድ የነበረው ዕርምጃም ያከተመው ሁለቱ ወገኖች ተደራድረው የሽግግር መንግሥት ከመሠረቱ በኋላ ነው፡፡ከመከላከያውና ከሲቪል ማኅበረሰቡ የተወጣጡ 11 አባላት ያለው ምክር ቤት ለሦስት ዓመት እንዲያስተዳድር ታስቦ ሥራውን ከጀመረ ከመንፈቅ በላይ አስቆጥሯል፡፡ በጠቅላይ ሚኒስትርነትም እ.ኤ.አ. በ1956 በሱዳን የተወለዱትንና በኢኮኖሚ፣ በፖሊሲ አርቃቂነትና በአፍሪካ ያለውን ኢኮኖሚያዊ ዕድገት በመተንተን ከ30 ዓመት በላይ ልምድ ያላቸውን አብደላ ሃምዶክ ሰይሟል፡፡ እኚህ ሰው ሱዳንን ሊበታትን የደረሰውን ውጥረት በማርገብ ሰላም እንዲሰፍን ከማስቻላቸውም በላይ ሪፎርም በማካሄድ አገሪቷን በሙስና ሲበዘበዙ የኖሩትን በቁጥጥር ሥር እንዲውሉ አስችለዋል፡፡ሰላም ሰፍኖም ሱዳናውያን ከቀደመው የተሻለ እየኖርን ነው በሚሉበት በአሁኑ ወቅት ሱዳን የሽብር ጥቃትን አስተናግዳለች፡፡ ምርጫ እስኪከናወን ሥልጣን ላይ የመጡት ጠቅላይ ሚኒስትር ሃምዶክ ላይ የግድያ ሙከራ ተደርጓል፡፡ሰኞ የካቲት 30 ቀን 2012 ዓ.ም. ወደቢሮዋቸው በማቅናት በነበሩት ሃምዶክ ላይ የተቃጣው የግድያ ሙከራ ባይሳካም በጠባቂዎቻቸው ላይ ጉዳት ስለመድረሱ ግን አልጄዚራ ዘግቧል፡፡የአገሪቱ ቴሌቪዥን በሱዳን ዋና ከተማ ካርቱም በመኪና ላይ የተጠመደ ቦምብ ፍንዳታ ቢከሰትም ጠቅላይ ሚኒስትሩ ከግድያ ሙከራው ማምለጣቸውን አሳውቋል፡፡ እሳቸውም በትዊተር ገጻቸው ደህና መሆናቸውንና በጥሩ ሁኔታ ላይ እንደሚገኙ ማስፈራቸውን አልጄዚራ አክሏል፡፡ኦማር አልበሽር ለዓለም አቀፍ ፍርድ ቤት ተላልፈው እንዲሰጡ መንግሥቱ ባሳለፈው ውሳኔ ቅሬታ ውስጥ የገቡ ዜጎች ባሉበትና በታላቁ የኢትዮጵያ ህዳሴ ግድብ ዙሪያ ኢትዮጵያ ሱዳንና ግብፅ የሚያደርጉት ድርድር ፈር ባልያዘበት ሆኖም ሱዳን በኢትዮጵያ ሐሳብ ላይ ባደላችበት ወቅት በጠቅላይ ሚኒስትሩ ላይ የተቃጣው ግድያ ኃላፊነት የወሰደ አካል የለም፡፡‹‹የተፈጠረው ሁኔታ ሱዳን የጀመረችውን የለውጥ ጉዞ አያደናቅፍም፡፡ ይህ ምንም ማለት አይደለም፡፡ ድርጊቱ አብዮቱ ተጠናክሮ እንዲቀጥል ያደርገዋል፤›› ብለዋል፡፡ጠቅላይ ሚኒስትር ሃምዶክ ቢሯቸው ሆነው እየሳቁ የተነሱትን ፎቶ ማጋራታቸውም ታውቋል፡፡ ሁለት ነጫጭ የባለሥልጣናት መኪኖች በፍንዳታው የተወሰነ ጉዳት የደረሰባቸው ሲሆን፣ አንደኛው ግን በመጥፎ ሁኔታ መጎዳቱን የሚያሳይ ምሥሎች በየመገናኛ ብዙኃኑ ታይተዋል፡፡የአገሪቱ የደኅንነት ምክር ቤት ጥቃቱን ያወገዘ ሲሆን፣ ጥቃቱን የፈጸሙ አካላትን መርምሮ በማውጣቱ ረገድ አጋር ከሆኑ አገሮች ጋር በትብብር ለመሥራት ፍላጎት እንዳለው አሳውቋል፡፡የማስታወቂያ ሚኒስትር ፋይሰል ሳሊህ በበኩላቸው ከሽብር ጥቃቱ ጀርባ ማን እንዳለ ምርመራ ሥራ መጀመሩን አሳውቀዋል፡፡ የሸብር ሙከራንና ያረጀውን የቀድሞ ሥርዓት ለማፈራረስ ጠንክረው እንደሚሠሩም አክለዋል፡፡በተባበሩት መንግሥታት የቀድሞ የኢኮኖሚ ባለሙያ ሚስተር ሃምዶክ የሱዳን ጠቅላይ ሚኒስትር ከሆኑ በኋላ በኢኮኖሚው ላይ እያደረጉ ባለው ሪፎርም እምቢተኝነታቸውን ያሳዩና የአልበሽር ቀኝ እጅ የነበሩ ዜጎች እንዳሉ ሮይተርስ አስፍሯል፡፡ለሱዳን የተሻለ ሕይወት ለማምጣት ከባድ መስዋዕትነት የከፈሉትና አብዮቱ ሁሌም በሰላማዊ ሰዎች ይጠበቃል የሚሉት ሚስተር ሃምዶክ፣ ከሱዳን ዳርፉር ጋር ከነበረው ድርድር በኋላ የ76 ዓመቱን አልበሽር ለዓለም አቀፍ ፍርድ ቤት አሳልፈው እንደሚሰጡ አሳውቀዋል፡፡አልበሽር እ.ኤ.አ. በ2003 በዳርፉር ብጥብጥ እንዲቀሰቀስም ሆነ የዘር መጥፋት እንዲከሰት አላደረግኩም ብለው ቢናገሩም ሰሚ አላገኙም፡፡ ሙስና ፈጽመዋል ተብለው የሁለት ዓመት እሥራት የተፈረደባቸውና ዘብጥያ የወረዱት አል በሽር፣ ለዓለም አቀፍ ፍርድ ቤት ተላልፈው መሰጠት እንደሌለባቸው ደጋፊዎቻቸው መወትወታቸውን አልተዉም፡፡በሱዳን ሕግ መሠረት ከ70 ዓመት በላይ ዕድሜ ያላቸው ሰዎች እስር ቤት እንዲገቡ የማይደረግ ቢሆንም፣ ይህንን ተላልፎ በ76 ዓመቱ በሽር ላይ የተሰጠው ፍርድ ትክክል አይደለም የሚለው ጥያቄ መልስ ባላገኘበት፣ አሳልፎ ለውጭ መስጠቱ ተገቢ እንዳልሆነ የሚገልጹት የበሽር ደጋፊዎች፣ የኢኮኖሚ ሪፎርሙንም የሚቀበሉት አልሆነም፡፡ ሆኖም እነዚህን ጉዳዮች ወደ ጎን በመተው በአገሪቷ የለውጥ ጉዞ እየተደረገ ይገኛል፡፡,"ሱዳን,የግድያ ሙከራ,አብደላ ሀምዶክ,ኦማር አል በሽር",Amharic,ዓለም,11 March 2020
https://www.ethiopianreporter.com/article/18318, ሴቶች ኢትዮጵያን ከገባችበት ችግር ነጥቀው እንዲያወጡ ተጠየቀ,,http://www.ethiopianreporter.com/sites/default/files/2020-03/mahberawi2.gif,ምሕረት ሞገስ,"የዓለም ሴቶች ቀን ቃቄ ውርድወትን በመዘከር በወልቂጤ ተከብሯልኢትዮጵያ በተለያዩ ጊዜያት የገጠሟትን ችግሮች በድል እንድትወጣና በብልሀት እንድትሻገር ያስቻሉ በርካታ የቀደሙ ሴቶችን በመከተል የአሁኑ ትውልድ ሴቶችም ኢትዮጵያን ከገጠማት ፈተና ነጥቀው እንዲያወጡ ጥሪ ቀረበ፡፡ የዓለም ሴቶች ቀን አስመልክቶ ከ154 ዓመታት በፊት የሴቶች መብት ይከበር ዘንድ የተሟገተችውን የቃቄ ውርድወትን በመዘከር የካቲት 29 ቀን 2012 ዓ.ም. በወልቂጤ ከተማ በተዘጋጀው መድረክ የተገኙት የባህልና ቱሪዝም ሚኒስትር ሒሩት ካሳው (ዶ/ር)፣ ኢትዮጵያ በቀደምት ጊዜ ከገጠሟት ችግሮች ለማውጣት የአብርሃና አፅብሃ እናት ንግሥት አህዋ፣ እነ እቴጌ ምንትዋብ፣ እቴጌ ጣይቱና ዘውዲቱ በብልሃት የተሞላ ምክርና ውሳኔ ያሳልፉ እንደነበር አስታውሰው፣ ኢትዮጵያን ከአደጋ መዘው እንዳወጧትና እንዳሻገሩዋት ቀደምት ሴቶች፣ ሴቶችም በአገሪቱ የተጋረጠውን አደጋ ለመቀልበስ ከመሪዎቻቸው ጋር እጅ ለእጅ ተያይዘው መሥራት እንዳለባቸውም ተናግረዋል፡፡በተደጋጋሚ ስለሴቶች ጭቆና ብቻ ስለሚወራ እንጂ በተለያዩ ዘመናት ላይ የነበሩ ሴቶች ለሴቶች መብት መከበርም ሆነ አገርን ለማቅናት የጀርባ አጥንት ሆነው ትልቅ ጫና መጫወታቸውን ያወሱት ሚኒስትሯ፣ ሴቶች አቅጣጫ መጠቆም ለባሎችና ልጆች መምከር እንዳለባቸው ገልጸዋል፡፡‹‹የቃቄ ውርድወት፣ የጣይቱ፣ የዘውዲቱና የንግሥት እሌኒ ልጆች ከሆንን ኢትዮጵያን ከገጠማት ችግር ነጥቀን ማውጣት አለብን፣ የቀደሙትን እናቶቻችንን ታሪክ የምንደግምበት ጊዜም አሁን ነው፤›› ብለዋል፡፡ የቃቄ ውርድወት ከ154 ዓመታት በፊት የሴቶች መብት ይከበር ዘንድ የተሟገተች ኢትዮጵያዊት በመሆኗ ‹‹እንኳን ለ154ኛው የሴቶች ቀን አደረሳችሁ›› ሲሉ ንግግራቸውን የጀመሩት ሒሩት (ዶ/ር)፣ ኢትዮጵያ የራሷ ታሪክ ያላት 44 ዓመት ሳይሆን ከ154 ዓመት በፊትም ለሴቶች መብት የታገለች ሴት እንደነበረች ዓለም እንዲያውቀው ማድረግ ያስፈልጋል ብለዋል፡፡ሴቶች የሴትነት ባህላቸውና ሰብዕናቸው ባይኖር ኖሮ ምን ዓይነት ዓለም ይኖር ነበር? ሲሉ በመጠየቅም እናት ከወለደች በኋላ ልጆቿን በአካልም፣ በሥነ ምግባርም፣ በማሳደግ እንዲሁም ከእያንዳንዱ ጀግና ወንድ ጀርባ ያላትን ሚና ከፊት በማውጣት ያላትን ሚና አጠናክራ እንድትቀጥል ጠይቀዋል፡፡ሁሌም ከውጭ የተገኘውን ብቻ ሳይሆን የራስ የሆነውን ሀብት እንዘክር በማለት፣ በዓለም ለ109ኛ በኢትዮጵያ ለ44ኛ ጊዜ የሚከበረውን የዓለም የሴቶች ቀን የቃቄ ውርድወትን ታሪክ በመዘከር እንዲከበር መደረጉን የጉራጌ ዞን ባህል፣ ቱሪዝምና ስፖርት መምሪያ ኃላፊ ወ/ሮ መሠረት አመርጋ ተናግረዋል፡፡ የቃቄ ውርድወት ትምህርት ባልነበረበት፣ ሕገ መንግሥት ባልተደነገገበት፣ የጨለማ ቀን ሴቶች ነፃነት እንዲያገኙ ዛሬ በተለይ ለተደነገጉ የሴት መብቶች መከበር ቀድማ አሻራ ያሳረፈች ጥቁር ኢትዮጵያዊት ነች ብለዋል፡፡ሴቶች ከፍ ብለው በማይናገሩበት ሰዓት በሴት ላይ የተጣለውን አንቂት (እርግማን) እንዲነሳና ከአሥር ያላነሱ የሴት መብቶች እንዲከበሩ የጠየቀች ሴት ናት፡፡ካነሳቻቸው የመብት ጥያቄዎች ሴቶች ለማያውቁት ወንድ እንዳይዳሩ፣ በፍርድ ሒደት ሥርዓት አብረው ሽንጎ እንዲቀመጡ፣ ባላቸውን መፍታት ከፈለጉ እንዲፈቱ የሚሉት ከጠየቀቻቸው የመብት ጥያቄዎች መካከል ናቸው፡፡ይህች ሴት በዚያን ዘመን ለመብት ተሟጋችና አሸናፊ ከነበረች አሁን ላይ ሴቶች ብቻ ሳይሆኑ ወንዶችም ታሪክ ለማስተላለፍ፣ በዚያ ዘመን ልዕለ ኃያላን አገሮች ያልደፈሩትን የመብት ጥያቄ የደፈረችዋን ሴት ታሪክ ከቴአትር ባለፈ ዓለም እንዲያውቀው ማድረግ እንደሚገባ ወ/ሮ መሠረት ተናግረዋል፡፡የባህልና ቱሪዝም ሚኒስቴር ከኢትዮጵያ ነጋዴ ሴቶች ማኅበርና ከጉራጌ ዞን ባህል ቱሪዝምና ስፖርት መምሪያ ጋር ባዘጋጀው መድረክ የቃቄ ውርድወት በዓለም እንድትታወቅ የተወለደችበትን በዞኑ የሚገኘውን የምሁር አክሊል ወረዳ የቱሪስት መስህብ ለማድረግ እንደሚሠራ ተነግሯል፡፡ከዚሁ ጎን ለጎን የወልቂጤ ነጋዴ ሴቶች ማኅበር እያስገነባ የሚገኘውን ባለስምንት ወለል የንግድ ማዕከል በቃቄ ውርድወት ስም ሰይሟል፡፡31,800,000 ብር ይፈጃል የተባለውን የንግድ ማዕከል በቃቄ ውርድወት የተሰየመው ሴቶች በየትኛውም ዘርፍ ተሰማርተው ከሠሩ ውጤታማ እንደሚሆኑ ከውርድወት ታሪክ መማር እንደሚቻል ለማሳየት መሆኑን የኢትዮጵያ ነጋዴ ሴቶች ማኅበር ፕሬዚዳንት ወ/ሮ እንግዳዬ እሸቴ ተናግረዋል፡፡ከማኅበሩ ቁጠባ፣ ከተለያዩ ገቢ ማሰባሰቢያ ፕሮግራሞችና መንግሥታዊና መንግሥታዊ ካልሆኑ ድርጅቶች ድጋፍ በማግኘትና የባንክ ብድር ተጠቃሚ በመሆን የሚገባው ሕንፃ የሴቶች ክህሎት ማበልፀጊያ ማዕከል የወጣቶችና ሕፃናት መዝናኛና ሌሎችንም አገልግሎቶች የሚሰጥ ይሆናል ተብሏል፡፡ማኅበሩ ለግንባታ የሚሆነው 3,000 ካሬ ሜትር ብቻ እንደተፈቀደለት ያስታወቀ ሲሆን፣ አሁን እጁ ላይ በገባው ከፊል ሥፍራ ላይ ግንባታውን አስጀምሯል፡፡ሕንፃው ከ400 በላይ ለሚሆኑ ሴት ነጋዴዎች የመነገጃ ቦታ ችግርን ይቀርፋልም ተብሏል፡፡ የወልቂጤ ነጋዴ ሴቶች ማኅበር በ1992 ዓ.ም. ቢመሠረትም በገጠመው ችግር ምክንያት ተግባራዊ እንቅስቃሴ ማድረግ የጀመረው ከ2004 ዓ.ም. ወዲህ ነው፡፡ ","የዓለም የሴቶች ቀን,ቃቄ ውርድወት,ባህልና ቱሪዝም ሚኒስቴር,የጉራጌ ዞን ባህልና ቱሪዝም መምርያ",Amharic,ማኅበራዊ,11 March 2020
https://www.ethiopianreporter.com/index.php/article/18057,ተናቦ አለመሥራት አገር ለመምራት ያስቸግራል!,,http://www.ethiopianreporter.com/sites/default/files/2020-02/amharic-I%20%287%29.jpg,በጋዜጣዉ ሪፓርተር,የመንግሥት አካላት ተናበው መሥራት ሲያቅታቸው አሠራራቸው ግልጽነት ማጣት ብቻ ሳይሆን፣ ተጠያቂነት እየጠፋ ሁሉም እንዳሻቸው በመሆን በሕዝብ ላይ ጉዳት ያደርሳሉ፡፡ መንግሥት በሕግ የተሰጠውን ኃላፊነት ለመወጣት በየደረጃው ያሉ መዋቅሮቹ እርስ በርስ መግባባት አለባቸው፡፡ የመንግሥት አሠራር ለሕዝብ ግልጽ፣ ተጠያቂነትና ኃላፊነት አለበት ሲባል አመራሮቹ የሐሳብና የተግባር አንድነት ሊያሳዩ የግድ ነው፡፡ የፌዴራል፣ የክልልና የሁለቱ አስተዳደር ከተሞች (አዲስ አበባና ድሬዳዋ) በየደረጃው የሚያዟቸው የፀጥታ አካላትም በዚህ ሁኔታ ኃላፊነታቸውን መወጣት አለባቸው፡፡ ሌላው ቀርቶ በቅርብ ከታዩ ክስተቶች ብንነሳ እንኳ የአስተዳደር መዋቅሮችና የፀጥታ አካላት አሠራር ግርታ እየፈጠረ ነው፡፡ በአዲስ አበባ ከተማ በአንድ ወቅት የአንድ ታዋቂ ግለሰብ ጥበቃ ለማንሳት በሌሊት የተደረገው ሥምሪት፣ ለ86 ንፁኃን ወገኖች ዕልቂት ሰበብ መሆኑ አይዘነጋም፡፡ ሰሞኑን ለቤተ እምነት ግንባታ ተከልሏል የተባለ ሥፍራን ለማስለቀቅ እንዲሁ በሌሊት የተደረገ ዘመቻ፣ ለሦስት ወገኖች ሕልፈት ምክንያት ሆኗል፡፡ ሌሊቱን አካባቢውን በመቆጣጠር ከነጋ በኋላ ኃላፊነትን መወጣት ሲገባ፣ ለማመን በሚቸግር ሁኔታ ተደጋጋሚ ስህተቶች መሥራት እጅግ በጣም ያሳዝናል፡፡ ሕግ የሚከበረው በሕጋዊ መንገድ መሆኑ ችላ እየተባለ የንፁኃን ሕይወት በከንቱ ሲቀጠፍ፣ በሕዝብና በመንግሥት መካከል ምን ሊፈጠር እንደሚችል አለማሰብ ከማስገረም አልፎ ያበሳጫል፡፡ አሁንም መጥራት ያለባቸውና ለሕዝብ ግልጽ መደረግ ያለባቸው እውነታዎች እንዳሉ መታወቅ አለበት፡፡እንደሚታወቀው ግልጽነት በሌለበት አገርን መምራት ፈፅሞ አይቻልም፡፡ ከዚህ ቀደም ጠቅላይ ሚኒስትር ዓብይ አህመድ (ዶ/ር) የመንግሥታቸው አሠራር ለሕዝብ ግልጽ እንደሚሆን መናገራቸው ይታወሳል፡፡ ነገር ግን የመንግሥት አሠራር ግልጽነት የተጓደለበት ከመሆኑም በተጨማሪ፣ የመንግሥት አካላትም እርስ በርስ እየተናበቡ እየሠሩ አይደሉም፡፡ የአዲስ አበባ ከተማ አስተዳደር ምክትል ከንቲባ ሰሞኑን የተፈጸመውን አሳዛኝ ድርጊት ‹‹ልብ ሰባሪ ነው›› ብለዋል፡፡ ከዚህ ቀደም ለከተማው ፖሊስ አስተዳደራቸው ደመወዝ እንደሚከፍል እንጂ፣ ዕዙና ሥምሪቱ በእሳቸው ሥር እንዳልሆነ መናገራቸው ይታወሳል፡፡ ድሬዳዋ ከተማን ጨምሮ ክልሎች በሙሉ የሚያዙበት የፖሊስ ኃይል ሲኖራቸው፣ የአዲስ አበባ ከተማ ባይተዋር መሆን ምን የሚሉት አሠራር ነው? የከተማ አስተዳደሩስ የማያዘውና የማያሰማራው የፖሊስ ኃይል፣ በስሙ እየተጠራና በጀት እየመደበለት እስከ መቼ ነው የሚቀጥለው? ከዚህ ባለፈ ግን የከተማ አስተዳደሩ ሕግ በማስከበር ስም የተፈጸመውን ልብ ሰባሪ ድርጊት ተዋንያን ሕግ ፊት አቅርቦ ለነዋሪዎች በግልጽ ማሳየት አለበት፡፡ የሟች ቤተሰቦችን ከማፅናናት በተጨማሪ ካሳ ወይም ድጋፍ የሚያገኙበትን፣ በአካባቢው ነዋሪዎች ላይ ብቻ ሳይሆን በሌሎች አካባቢዎች ነዋሪዎች ላይ ተመሳሳይ ድርጊቶች እንደማይፈጸሙ መተማመኛ መስጠት አለበት፡፡ የአገር ጉዳይ የሚያሳስባቸው ወገኖችም እንዲህ ዓይነት አሳዛኝ ድርጊቶች ሲያጋጥሙ፣ በሰከነ መንገድ መፍትሔ የሚያገኙበት ጉዳይ ላይ እንዲተኮር ማገዝ ይጠበቅባቸዋል፡፡ ከዚያ በተረፈ በግራና በቀኝ በመሠለፍ ይህንን አሳዛኝ ድርጊት ለፖለቲካ ፍጆታ ለመጠቀም የሚቅበዘበዙትን ማስቆም ተገቢ ነው፡፡ ለማንም የማይጠቅም ርካሽ ነገር ነው፡፡ በሟቾችና በቤተሰቦቻቸው ላይ እንደመቀለድ ይቆጠራል፡፡መንግሥት ሕግ ያስከብር ሲባል ኃላፊነቱን እንዴት መወጣት እንዳለበት በሕግ የተሰጠው ሥልጣን አለው፡፡ ሕገወጥ ግንባታን ለማፍረስ ከመሰማራቱ በፊት፣ ውስጡ ያሉ ሕገወጦችን ማስተካከል ወይም ማስወገድ አለበት፡፡ አንድ ቦታ በሕገወጥ መንገድ ተይዟል ተብሎ በአስተዳደሩም ሆነ በሌላ የመንግሥት አካል ውሳኔ ላይ ሲደረስ፣ በግልጽ በሚዲያ ማስታወቂያ ወይም መግለጫ ማስጠንቀቂያ መሰጠት አለበት፡፡ ቀነ ገደቡም እንዲሁ፡፡ አንድ ቦታ ሕገወጥ ነው ሲባል፣ በሌላ ሥፍራዎች በሕገወጦች የተያዙ ጭምር ተመሳሳይ ውሳኔ ሊተላለፍባቸው ይገባል፡፡ ግማሽ ጎፈሬ ግማሽ ልጩ ሆኖ አገር ማስተዳደር አይቻልም፡፡ መንግሥት የሚወስዳቸው ዕርምጃዎች ተመሳሳይ፣ ከአድልኦና ከመድልኦ የፀዱ፣ ለሐሜት የማያጋልጡና ተዓማኒነት ሲኖራቸው ሕዝብም አሠራሩን በግልጽ ይረዳል፡፡ የሚወሰደውንም ዕርምጃ ይደግፋል፡፡ ዕርምጃውም በሌሊት ሳይሆን በጠራራ ፀሐይ ሕዝብ እያየው ተግባራዊ ይሆናል፡፡ ይህ ዓይነቱ አሠራር ተጠያቂነትና ኃላፊነት ስላለበት ውጤቱ በጋራ ተቀባይነት ያገኛል፡፡ ይህንን ዓይነት ግልጽ አሠራር የሚፃረሩ ደንቦች ወይም መመርያዎች ካሉም፣ በሕጋዊ መንገድ በፍጥነት መቀየር ያስፈልጋል፡፡ ሕገወጥነትን ለመከላከል የሚሠሩ በየደረጃው ያሉ ኃላፊዎችም ሆኑ ሠራተኞች፣ በራስ መተማመናቸው ጨምሮ ሥራቸውን ለማከናወን ይጠቅማቸዋል፡፡ የተዝረከረኩ አሠራሮች የሚመሩባቸው ደንቦችና መመርያዎች ዓላማቸው ምን እንደሆነ ግልጽ ነው፡፡ ለዘረፋ፣ የመንግሥትን አሠራሮች ለማበላሸትና ሕገወጥነትን ለማበረታታት ብቻ ነው፡፡ የሚያሳዝነው ግን ለንፁኃን ሕይወት መጥፋትም ትልቅ ሚና አላቸው፡፡እዚህ ላይ ልብ ሊባል የሚገባው ከግለሰብ ጀምሮ ትልልቅ የመንግሥት ኃላፊነቶችን የሚመሩ ሰዎች ድረስ፣ በምንም ዓይነት ሁኔታ ለሕግ ጥሰት ተባባሪ መሆን እንደሌለባቸው ነው፡፡ አንዱ ቦታ የተወገዘ ድርጊት ሌላ ቦታ ቅዱስ ሊሆን አይችልም፡፡ ቀበና ላይ ሕግ እየተከበረ መርካቶ ሕግ ሲጣስ ትክክል አይሆንም፡፡ መንግሥት ውስጡን ሲያፀዳና አሠራሩን ለሕዝብ ግልጽ የማድረግ ቁመና ላይ ሲገኝ፣ ሕገወጥነትን ለመከላከል የሕዝብን ድጋፍ በቀላሉ ለማግኘት አያዳግተውም፡፡ እየቸገረ ያለው ወይ እርስ በርሱ አይናበብ፣ ወይ አሠራሩ በግልጽ አይታወቅ፣ ከዚህ የባሰው ደግሞ በዚህ አሳዛኝ ሁኔታ ውስጥ ሆኖ አደጋ የሚጋብዝ ድርጊት ይፈጽማል፡፡ ሕግ ማስከበር በሥርዓት ሲመራና ተጠያቂነት ሲኖርበት የሕዝብ አመኔታ ይጨምራል፡፡ ይህ ካልሆነ ግን በዘፈቀደ አሠራር የዘፈቀደ ግድያ ይፈጸምና የሰሞኑ ዓይነት አሳዛኝ ሁኔታ ይፈጠራል፡፡ የመንግሥት የመረጃ ፍሰት አሁንም በሽተኛ ስለሆነ መንግሥት ምን እየሠራ እንደሆነ፣ ለምን እንደሚሠራ፣ ጥቅምና ጉዳቱ ምን እንደሚያስከትልና የቁጥጥር ሥርዓቱ ምን እንደሚመስል በግልጽ አይታወቅም፡፡ በዚህም ምክንያት በሐሰተኛ መረጃ ወረርሽኝ ከውይይት ይልቅ መፋጠጥ፣ የተበላሹ ነገሮችን በሥርዓት ከማስተካከል ይልቅ መጋጨትና ደም መቃባት ይከተላል፡፡ እየተለመደ ያለውም ይህ ዓይነቱ አደገኛ መንገድ ነው፡፡ በከንቱ የንፁኃን ሕይወት ካለፈ በኋላ መፀፀት፣ መወቃቀስና ከዚያም ባለፈ በማኅበራዊ የትስስር ገጾች ለመስማት በሚዘገንኑ ቃላት መሰዳደብ ልማድ ሆኗል፡፡ አሁንም እየታየ ያለው ይኸው ነው፡፡ኢትዮጵያዊያን በዚህ ዘመን ጥብቅና መቆም ያለባቸው ለፍትሕ ነው፡፡ ፍትሕ የሚገኘው በርካሽ የፖለቲካ ትርፍ አይደለም፡፡ ፍትሕ እንዲሰፍን ሁሉም ሰው በሕግ ጥላ ሥር መሆን አለበት፡፡ ሕግ ማክበርም ሆነ ሕግ ማስከበር ከሕገወጥነት ጋር ዝምድና የለውም፡፡ በሕግ የበላይነት ሥር መተዳደርም ሆነ ማስተዳደር ፍትሕ ለማስፈን ጠቃሚ ነው፡፡ ትናንት ለፍትሕ ታግያለሁ ያለ ዛሬ ፍትሕን የሚደረምስ ድርጊት ሲደግፍ ከተገኘ፣ የታገለው ለእውነት ሳይሆን ለሐሰት ነው የሚሆነው፡፡ በመንግሥት ሥልጠን ላይ ያሉም ሆኑ የመንግሥት ሥልጣን ለመያዝ የሚፎካከሩ ማወቅ ያለባቸው፣ ድምፅ የሚሰጣቸው ምስኪን ሕዝብ ፍትሕ መጠማቱን ነው፡፡ በአስመሳይነትና በርካሽ ተወዳጅነት ሕዝብን ማማለል አይቻልም፡፡ ሕዝብ የሚፈልገው ለፍትሕ፣ ለነፃነትና ለእኩልነት በቁርጠኝነት የሚሠራውን ነው፡፡ ሕዝብም በሚገባ መመርመር ያለበት ይህንን ነው፡፡ ብሔርን፣ ቋንቋን፣ ባህልንና ሃይማኖትን እየተከለሉ በስሙ የሚቆምሩትንና የሚነግዱትን መለየት አለበት፡፡ ዛሬ መንግሥትን የሚመራው አካልም ሆነ ነገ መንግሥትን ለመምራት የተዘጋጀው ሳይቀር አበክረው መገንዘብ ያለባቸው፣ ማንም ሰው በሕግ ፊት እኩል መሆን የሚችልበት ሥርዓት እንደሚያስፈልግ ነው፡፡ አንዱን ልጅ ሌላውን የእንጀራ ልጅ በማድረግ በፍትሕ መሸቀጥ አይገባም፡፡ ቦሌ ተግባራዊ የሆነ ሕግ ጉለሌም ተግባራዊ መሆን ይኖርበታል፡፡ በተለይ ደግሞ መንግሥትን የሚመራው አካል ከላይ እስከ ታች መዋቅሩን ይፈትሽ፡፡ ከዘፈቀደ አሠራር ይውጣ፡፡ በሰብዓዊ ፍጡራን ላይ አደጋ የሚፈጥሩ ድርጊቶችን ያስወግድ፡፡ መዋቅሮቹ እየተናበቡ ይሥሩ፡፡ ይህንን ማድረግ ካቃተው ግን እንኳን አገር መምራት ህልውናውም ተስፋ አይኖረውም!    ,"ግጭት,አዲስ አበባ ከተማ አስተዳደር,ዓብይ አህመድ,ፖሊስ,የሕግ የበላይነት   ",Amharic,ክቡር ሚኒስትር,9 February 2020
https://www.ethiopianreporter.com/article/18328,ክቡር ሚኒስትሩ ቢሮ ደላላ ወዳጃቸው ገባ,,http://www.ethiopianreporter.com/sites/default/files/2020-03/kibur%20ministerrr_0.jpg,በጋዜጣዉ ሪፓርተር,[ክቡር ሚኒስትሩ ቢሮ አንድ ባለሀብት ገባ][ክቡር ሚኒስትሩ ቢሮ ደላላ ወዳጃቸው ገባ][ክቡር ሚኒስትሩ ከአንድ የተቃዋሚ ፓርቲ መሪ ጋር ተገናኙ][ክቡር ሚኒስትሩ በቅርቡ ከእስር ከተለቀቀ ሰው ጋር ተገናኙ],,Amharic,ክቡር ሚኒስትር,11 March 2020
https://www.ethiopianreporter.com/index.php/article/18326,ኦሮሚያ ኢንተርናሽናል ባንክ አዲስ ፕሬዳዚንት ተሰየመለት,,http://www.ethiopianreporter.com/sites/default/files/2020-03/amharic-I_13.jpg,ዳዊት ታዬ,ባለፈው ሳምንት የኢትዮጵያ ንግድ ባንክ ፕሬዚዳንት በመሆን በተሾሙት አቶ አቤ ሳኖ ምትክ፣ አቶ ተፈሪ መኮንን የኦሮሚያ ኢንተርናሽናል ባንክ ፕሬዚዳንት ሆነው እንዲሠሩ የባንኩ ዳይሬክተሮች ቦርድ ወሰነ፡፡የኦሮሚያ ኢንተርናሽናል ባንክ አቶ ተፈሪ የባንኩ ፕሬዚዳንት ሆነው እንዲያገለግሉና ይህም ሹመት እንዲፀድቅለት ለኢትዮጵያ ብሔራዊ  ባንክ አስታውቋል፡፡አቶ ተፈሪ የባንኩ ፕሬዚዳንት ሆነው ከመሾማቸው ቀደም ብሎ በኦሮሚያ ኢንተርናሽናል ባንክ ውስጥ በምክትል ፕሬዚዳንትነት ሲያገለግሉ የቆዩ ሲሆን፣ በባንክ ኢንዱስትሪው ውስጥ ከ21 ዓመታት በላይ ልምድ ያላቸው መሆኑን ባንኩ አስታውቋል፡፡አቶ ተፈሪ ከ15 ዓመታት በላይ የሚሆነውን የአገልግሎት ዘመን ደግሞ በኢትዮጵያ ንግድ ባንክ፣ በወጋገን ባንክና በኦሮሚያ ኢንተርናሽናል ባንክ ውስጥ በከፍተኛ የኃላፊነት ደረጃ የሠሩ እንደሆነም ለማወቅ ተችሏል፡፡ ,"ባንክ,ኦሮሚያ ኢንተርናሽናል ባንክ  ",Amharic,ቢዝነስ,11 March 2020
https://www.ethiopianreporter.com/index.php/article/18327,ላኪዎች አዲሱ ዝቅተኛ የመሸጫ ዋጋ መመርያ የልዩ ጣዕም ቡናዎች ላይ ብቻ አተኩሯል ሲሉ ወቀሱ,,http://www.ethiopianreporter.com/sites/default/files/2020-03/bs3.gif,ብርሃኑ ፈቃደ,"ዝቅተኛው የመሸጫ ዋጋ ገበያ እንዳያሳጣቸው ሥጋት አድሮባቸዋልየኢትዮጵያ ቡናና ሻይ ባለሥልጣን ከጥር 1 ቀን 2012 ዓ.ም. ጀምሮ ተግባራዊ ባደረገው የወጪ ቡና ሽያጭ ውል አስተዳደር መመርያ መሠረት፣ ዝቅተኛው አማካይ የመሸጫ ዋጋ በባለሥልጣኑና በብሔራዊ ባንክ አማካይነት እየተተገበረ ይገኛል፡፡ ይሁን እንጂ ዝቅተኛ የመሸጫ ዋጋው ትክክለኛውን የገበያ ዋጋ አላመላከተም ያሉ ላኪዎች፣ ይልቁንም የልዩ ጣዕም ቡናዎች ላይ ብቻ በማተኮሩ አገሪቱን ከዓለም ገበያ ውጪ ሊያደርጋት የሚችል ሥጋት መደቀኑን ይናገራሉ፡፡  አስተያየታቸውን ለሪፖርተር የገለጹ ላኪዎች እንደገለጹት፣ የልዩ ቡና ጣዕም ወይም ስፔሻሊቲ ቡናዎች ላይ ብቻ እየተተገበረ የሚገኘው መመርያ ያስቀመጣቸው ድንጋጌዎች ሌሎችም የቡና ዓይቶች ላይ ተፈጻሚ አልተደረገም፡፡ ከአማካይ ዋጋው ጋር ተቀራራቢ የሆነና አዋጭ የላኪዎች ዋጋ ተቀባይነት እያጣ በአንፃሩ፣ ቡናቸውን ሳያስመዘግቡ ከአማካይ ዋጋ እጅጉን በወረደ የሚሸጡትን ነጋዴዎች መቆጣጠር እንዳልተቻለ ከወዲሁ እየታየ ነው ብለዋል፡፡ ከአገሪቱ የቡና ወጪ ንግድ ውስጥ ከ15 በመቶ ያነሰ ድርሻ ያለውና በብዙ ልፋት እየተነሳሳ ያለውን የልዩ ጣዕም ቡናዎች ገበያ ከመጉዳት አልፎ፣ ኢትዮጵያን ከገበያ ውጭ ሊያደርጋት እንደሚችል ሥጋታቸውን እየገለጹ ነው፡፡ ስማችን አይጠቀስ ያሉ ላኪዎች እንደሚሉት፣ አሁን በሚታየው አማካይ ዝቅተኛ የመሸጫ ዋጋ ነው ቢባልም ገዥዎች ተወዶብናል በሚል ሰበብ ወደ ሌሎች አገሮች ፊታቸውን ማዞር ይጀምራሉ፡፡ በዚህ ብቻም ሳይወሰን፣ አማካይ ዋጋ መነሻ ሲደረግ እየታየ ያለው ከፍተኛ የመሸጫ ዋጋ ያስመዘገቡ የተወሰኑ ነጋዴዎችን መሠረት በመሆኑም ችግሩ ከመባባሱ በፊት መፍትሔ ጠይቀዋል፡፡ ‹‹አንድ ላኪ በኬሻ 354 ብር እንደሸጠ አስመዝግቦ ከሆነ፣ የሌሎቻችን ቡና በዚሁ መጠን 330 ብር ወይም 340 ብር ዋጋ ቢያገኝ ከመሸጥ መከልከል የለበትም፡፡ በ354 ብር ካልሸጥ ሊባል አይገባውም፡፡ አማካይ ዋጋ ይመዘገባል ቢባልም እየሆነ ያለው ግን ከዚህ የተለየ ነው፤›› በማለት ቅሬታቸውን አሰምተዋል፡፡ በዚህ ሳቢያ ገዢዎች ማጉረምረም እንደጀመሩም ላኪዎች ይናገራሉ፡፡ ‹‹ልክ ነው ቡናው በወረደ ዋጋ መሸጥ የለበትም፡፡ ነገር ግን የገበያው ዋጋ በትክክል መታወቅ አለበት፡፡ ለምሳሌ የይርጋጨፌ ደረጃ አንድ የታጠበ ቡና በኩንታል 2,800 ብር ገዝተህ፣ እስከ ጂቡቲ በ3,700 ብር ብትሸጠው አዋጪ ነው፡፡ ነገር ግን 4,000 ብር ብትሸጠው የበለጠ ትርፍ ማግኘት ትችላለህ፡፡ ነገር ግን በዚህ አግባብ መሥራት ከባድ እየሆነ ነው፣ ከሥሮ መሸጥ እንጂ አዋጭ በሆነ ዋጋ መሸጥ እንዴት ይከለከላል?›› በማለት የጠየቁ አንድ ላኪ፣ በተፈጠረው ውዥንብር ሳቢያ ከፍተኛ መጠን ያለው ቡና ተከማችቶ እንደሚገኝና ለዓለም ገበያም በወቅቱ የመቅረቡ ጉዳይ አሳሳቢ እየሆነ እንደመጣ ይናገራሉ፡፡ ሌሎች አስተያየት ሰጪዎችም፣ ባለፈው ሳምንት የነቀምት ቡና በፓውንድ 98 የአሜሪካ ሳንቲም ሲሸጥ እንደነበርና ይህም ከምርት ገበያ መሸጫ ዋጋ በታች እንደነበር ይገልጻሉ፡፡ ይህ ዋጋ ለቡናው ከሚወጣው ወጪ በታች ሆኖ እንደሚታይ፣ ምንም እንኳ ከተመቀጠው አማካይ ዋጋ መጠነኛ ቅናሽ ቢያሳዩም አብዛኞቹ የልዩ ጣዕም ቡና ላኪዎች በአዋጭ ሒሳብ እየሸጡ በመሆናቸው ይህንኑ የሚያስማማ አሠራር መዘርጋት ሲገባ፣ ባለሥልጣኑና ብሔራዊ ባንኩ ባስቀመጡት ዋጋ ብቻ ካልተሸጠ ማለት እንደማያስኬድ ይሞግታሉ፡፡ በዚህ ሳቢያ ዘንድሮ ብዙ ቡና ወደ ውጭ ሳይወጣ ሊቀር እንደሚችል ሥጋት ገብቷቸዋል፡፡ የወጪ ቡና ሽያጭ ውል አስተዳደር መመርያ ቁጥር 03/2012 እንደሚደነግገው፣ የቡና አማካይ ወይም ዝቅተኛ የመሸጫ ዋጋ የሚወሰነው በዓለም አቀፍ ገበያ አማካይ ወቅታዊ ዋጋ መነሻነት ሲሆን፣ የቡናዎቹ ጥራትና ደረጃቸውም ተቀምጧል፡፡ አማካይ ዋጋ የሚመለከታቸውም በቡና አምራቾች ኅብረት ሥራ፣ በዩኒየን፣ በቀጥታ ግብይት ትስስር፣ በተቆላ፣ በተፈጨ እንዲሁም በገፍ ወይም በኮሜርሺያል ደረጃ የሚቀርብ የቡና ዓይነት አማካይ ዋጋ ይመለከተዋል፡፡ በዚህም አግባብ ዕለታዊ የቡና መሸጫ ዝቅተኛ አማካይ ዋጋ ከሚወሰንባቸው መሥፈርቶች መካከል ይካተታሉ፡፡ ይህ ከተሟላ በኋላም በየዕለቱ ትንታኔ ተሠርቶ የሽያጭ ዋጋው በባለሥልጣኑና በብሔራዊ ባንክ በጋራ አማካይ ዋጋው እንደሚወሰንና መረጃውንም ለሚመለከታቸው ሁሉ የማስተላለፍ ሚና በመመርያው የባለሥልጣኑ በመሆኑ፣ ተመዝግበው ውል የተገባባቸው ቡናዎች በዚሁ አግባብ እንደሚስተናገዱ ተቀምጧል፡፡ ላኪዎችም የገቡትን ውል በ24 ሰዓታት ውስጥ ለባለሥልጣኑም ሆነ ለብሔራዊ ባንክ የማሳወቅና የማስመዝገብ ግዴታ ተጥሎባቸዋል፡፡ ውሉም የቡናውን መጠን፣ የሚሸጥበትን ዋጋና የጥራት ደረጃውን በዝርዝር ማሳየት ይጠበቅበታል፡፡ እነዚህ ግዴታዎች ከተሟሉ በኋላ በ90 ቀናት ውስጥ ሽያጩ ተከናውኖና ገንዘቡም ወደ ብሔራዊ ባንክ ገቢ ተደርጎ ውሉ ተፈጻሚ መደረግ እንደሚገባው ተደንግጓል፡፡ በዚህ አግባብ ከዋጋ በታች ቡና መሸጥም ሆነ ውል የተገባበትን የሽያጭ ስምምነት ማፍረስ ሊገታ እንደሚችል ታሳቢ ተደርጓል፡፡   ይሁን እንጂ የመመርያው መውጣት ተጠቃሚ ሊያደርጋቸው እንደሚችል ቅሬታ አቅራቢዎች ቢያምኑበትም፣ የዋጋው አወሳሰን አግባብ እንዳልሆነ ይሞግታሉ፡፡ ከዋጋ በታች የሚሸጡትን ለመከላከል ተብሎ የወጣው መመርያ ላኪዎችን ከገበያ ውጭ በማድረግ አገሪቱን ጉዳት ላይ ሊጥል የሚችል አስጊ ሁኔታ እየታየ በመሆኑ፣ በአፋጣኝ ማስተካከያ እንዲደረግበት ጠይቀዋል፡፡ በኢትዮጵያ ነባራዊ ሁኔታ ዋጋ ተቀባይ የሆነች አገር ቡና ገዥዎችን ‹‹በዚህ ዋጋ ከገዛችሁ ግዙ ካልሆነ ተዉት ልትል አትችልም፤›› እያሉ ነው፡፡ የቡና ግብይቱና የዋጋ ትንተና አሠራሩም እንዲፈተሽ ተጠይቋል፡፡ ስለ ጉዳዩ ከባለሥልጣኑ ኃላፊዎች ጋር መነጋገራቸውን የገለጹ የሪፖርተር ምንጮች፣ ላቀረቡት ቅሬታ ይህ ነው የሚባል ምላሽ ማግኘት እንዳልቻሉም ገልጸዋል፡፡ በኮንቴይነር እስከ 40 ሺሕ ማትረፍ የሚቻልበትን አሠራር እየገፉ በመሆናቸው ገበያውን በአግባቡ አልተረዱም ብለዋቸዋል፡፡ ሪፖርተር የባለሥልጣኑን ኃላፊዎች ምላሾችን ለማካተት በአካልም በስልክም ያደረገው ጥረት አልተሳካም፡፡ ይሁን እንጂ የባለሥልጣኑ ዋና ዳይሬክተር አዱኛ ደበላ (ዶ/ር) እና በባለሥልጣኑ የገበያ መረጃና ቁጥጥር ዳይሬክቶሬት ዳይሬክተር አቶ ኸይሩ ኑሩ፣ በታኅሳስ ወር መጨረሻ ይፋ ስለተደረገውና በጥር ወር መተግበር ስለጀመረው መመርያ ለሪፖርተር ማብራራታቸውን መዘገባችን ይታወሳል፡፡ በመመርያው መሠረት ከዝቅተኛ ዋጋ በታች መሸጥ እንደሚያስጠይቅ አቶ ኸይሩ መግለጻቸው ይታወሳል፡፡ በዚህ መሠረት፣ የመጀመርያ ደረጃ ጥፋት የጽሑፍ ማስጠንቀቂያ ይደርሰዋል፡፡ ለሁለተኛ ጊዜ መመርያውን በመተላለፍ ከዝቅተኛው ዋጋ በታች የሸጠ ላኪ፣ ለአንድ ዓመት ከማንኛውም የቡና ግብይት እንደሚታገድ ሲደነገግ፣ ለሦስተኛ ጊዜ ከዝቅተኛው ዋጋ በታች ሲሸጥ ከተገኘም የብቃት ማረጋገጫው ተሰርዞበት፣ የአገርን ጥቅም በማሳጣት ወንጀል ወይም አግባብ ባለው ሕግ መሠረት እንደሚጠየቅ መመርያው አሥፍሯል፡፡በ2009 ዓ.ም. ጀምሮ ከ81 ያላነሱ ቡና ላኪዎች በኮንትራት ጥሰትና ከዋጋ በታች በመሸጥ ተግባር ውስጥ መሳተፋቸው ተረጋግጦ ማስጠንቀቂያ እንደተሰጣቸውና እንዲታገዱ መደረጋቸው ተዘግቦ ነበር፡፡ ከእነዚህ ውስጥ 16 ላኪዎች መረጃቸውን አቅርበው፣ የተወሰኑትም ድጋፍ ተደርጎላቸው ወደ ሥራቸው እንዲመለሱ መደረጋቸውም ተጠቅሷል፡፡ ያቀረቡት መረጃ ታይቶ ለፌዴራል ፖሊስ ኮሚሽን ወንጀል ምርመራ ተልኮ በጥፋተኝነት የተፈረጁና ከነጭራሹም ከቡና ንግድ ሥራ የወጡ እንዳሉም የባለሥልጣኑ መረጃ ያመለክታል፡፡ ","ቡና,የኢትዮጵያ ቡናና ሻይ ባለሥልጣን,ብሔራዊ ባንክ",Amharic,ቢዝነስ,11 March 2020
https://www.ethiopianreporter.com/index.php/article/18302,ምርጫው በነሐሴ ወር ቢሆንም በሙሉ አቅም አፋጣኝ ፍትሕ መስጠት እንደሚቻል ተገለጸ,,http://www.ethiopianreporter.com/sites/default/files/2020-03/amharic-I_8.jpg,ታምሩ ጽጌ,በመላው ኢትዮጵያ የሚደረገው ጠቅላላ ምርጫ በነሐሴ ወር በመሆኑ ችግሮች ቢያጋጥሙም፣ በሙሉ አቅም አፋጣኝ ፍትሕ በአንድ ወር ውስጥ ለመስጠት መልካም አጋጣሚ መሆኑ ተገለጸ፡፡የፌዴራል ጠቅላይ ፍርድ ቤት ፕሬዚዳንት ወ/ሮ መዓዛ አሸናፊ ምርጫው የሚደረገው ነሐሴ 23 ቀን 2012 ዓ.ም. እንደሆነ አስታውሰው፣ ይህ ወቅት ደግሞ ፍርድ ቤቶች ከነሐሴ እስከ መስከረም ወር መጨረሻ ድረስ በከፊል ዝግ የሚሆኑበት ነው ብለዋል፡፡በመሆኑም ሌሎች መዝገቦች የማይኖሩበትና ዳኞች ልባቸውና አዕምሯቸው ሳይከፋፈል በሙሉ አቅማቸው ላይ በመሆናቸው፣ በአጋጣሚ ከምርጫው ጋር በተያያዘ አለመግባባት ተፈጥሮ ጉዳዩ ፍርድ ቤት የሚደርስ ከሆነ፣ በአጭር ጊዜ ጉዳዩን መርምሮ ውሳኔ መስጠት የሚቻልበት መልካም አጋጣሚ መሆኑን ተናግረዋል፡፡ ይኼንን የሚናገሩት ዳኞች ለማንኛውም አገራዊ ጥሪ የተዘጋጁና ኃላፊነትም እንደሚወስዱ ስለሚተማመኑ መሆኑን ወ/ሮ መዓዛ ገልጸዋል፡፡ ፕሬዚዳንቷ ይኼንን የተናገሩት እሳቸው የሚመሩት ጠቅላይ ፍርድ ቤትና የኢትዮጵያ ብሔራዊ ምርጫ ቦርድ፣ በምርጫ ጊዜ በሚነሱ አለመግባባቶችና ክርክሮች አፈታት ላይ ከደቡብ አፍሪካና ከኬንያ ከመጡ ዳኞች ጋር፣ የካቲት 28 ቀን 2012 ዓ.ም. በሐያት ሬጀንሲ ሆቴል የልምድ ልውውጥ በተደረገበት ወቅት ነው፡፡ የልምድ ልውውጡ በቅርቡ በሥራ ላይ የዋለው የፖለቲካ ፓርቲዎችና የምርጫ ሕግ ቁጥር 1162/2011 የሕግ ማዕቀፍን መሠረት ያደረገ ነበር፡፡ በሕጉ ምዕራፍ አራት ላይ ተደንግጎ እንደሚገኘው ውይይቱ በምርጫ ወቅት የሚፈጠሩ አለመግባባቶች በመራጮች፣ በዕጩ ተመራጮች፣ በፖለቲካ ፓርቲዎች ምዝገባና በፓርቲዎች መካከል በሚነሱ የተለያዩ ጉዳዮች ድምፅ እንዳይሰጥ በመከልከል፣ የምርጫ ሥነ ምግባርን በመጣስ፣ በድምፅ ቆጠራና በውጤቱ ላይ መሆኑ ተገልጿል፡፡ እነዚህ አለመግባባቶች በቀላሉ የማይፈቱ ከሆነ፣ የመጨረሻ ዕልባት እንዲሰጥ አዋጁ ሥልጣን የሰጠው ለፌዴራል ጠቅላይ ፍርድ ቤት ነው፡፡ በመሆኑም የጠቅላይ ፍርድ ቤት ፕሬዚዳንት ወ/ሮ መዓዛ ይኼንን መሠረት አድርገው ከላይ የገለጹትን አስተያየት ሰጥተዋል፡፡ የምርጫ ቦርድን መልካም እንቅስቃሴ በመገናኛ ብዙኃን መስማታቸውን ተናግረው፣ እሳቸው የሚመሩት ተቋም በምርጫ ምክንያት የሚፈጠሩ አለመግባባቶችን በምርጫ ቦርድ በየደረጃው በተዋቀሩ ጽሕፈት ቤቶች የተሰጡ ውሳኔዎችን የመመርመር፣ የመሻርና የማፅደቅ ሥልጣን በአዋጅ ስለተሰጠው፣ በአንድ ወር ውስጥ ውሳኔ እንደሚሰጥ አስታውቀዋል፡፡ አገራዊ ምርጫው በተሳካ ሁኔታ ተከናውኖ በሕዝብ ድምፅ መንግሥት መመሥረት የሚገባው የፖለቲካ ፓርቲ፣ ጊዜ ሳያባክን መንግሥት መመሥረት እንዳለበትም ተናግረዋል፡፡ ይህም ለሰላምና ለመረጋጋት ከፍተኛ አስተዋጽኦ እንዳለው አክለዋል፡፡ በምርጫ ላይ ያላቸውን ልምድ ለማካፈል ከደቡብ አፍሪካ የመጡት የምርጫ ቦርድ ፍርድ ቤት ዳኛና ሊቀመንበር ቢኤች ምብሃ፣ ልዩ የምርጫ ፍርድ ቤት ስለሚደራጅበትና አገልግሎት ስለሚሰጥበት ሁኔታ አብራርተዋል፡፡ በኬንያ የምርጫ ዳኝነት ኮሚቴ ሊቀመንበር የሆኑት ዳኛ ቦግሆሊ ምሳግሃም ተመሳሳይ ገለጻ አድርገዋል፡፡ በዓለም አቀፍ የምርጫ ሥርዓት ፋውንዴሽን ከፍተኛ የሕግ ባለሙያ የሆኑ ካትሪን ኤሊና ደግሞ በምርጫ ወቅት ከሚፈጠሩ አለመግባባቶች በፍትሕ አሰጣጥ ላይ የሚያጋጥሙ ተግዳሮቶችን በሚመለከት ተሞክሯቸውን አካፍለዋል፡፡   ,"ምርጫ,ፍርድ ቤት,ደቡብ አፍሪካ,ኬንያ",Amharic,ፖለቲካ,11 March 2020
https://www.ethiopianreporter.com/index.php/article/18304,ፓርላማው የቀረበለትን ከ27 ቢሊዮን ብር በላይ ተጨማሪ በጀት ለዝርዝር ዕይታ መራ,,,ዮሐንስ አንበርብር,ለተመሳሳይ ሥራ እኩል ደመወዝ ክፍያ 7.9 ቢሊዮን ብር በተጨማሪ በጀቱ ተካቷልየሚኒስትሮች ምክር ቤት ለዘንድሮው በጀት ዓመት ተጨማሪ 27.89 ቢሊዮን ብር እንዲፀድቅለት ያቀረበውን ረቂቅ የበጀት አዋጅ፣ የሕዝብ ተወካዮች ምክር ቤት ተወያይቶበት በዝርዝር እንዲታይ ለቋሚ ኮሚቴ መራ።የመንፈቅ እረፍቱን አጠናቆ ወደ መደበኛ ሥራው ማክሰኞ መጋቢት 1 ቀን 2012 ዓ.ም. የተመለሰው የሕዝብ ተወካዮች ምክር ቤት፣ በዚሁ ዕለት ከቀረቡለት አጀንዳዎች መካከል አንዱ የተጨማሪ በጀት ረቂቅ አዋጅ ነበር፡፡ ተጨማሪ በጀቱ ያስፈለገበት ምክንያትም መንግሥት የጀመረውን የኢኮኖሚ ሪፎርም ለማስቀጠል፣ ለተመሳሳይ ሥራ እኩል ደመወዝ በአገር አቀፍ ደረጃ ለመክፈልና ለሴፍቲኔት አገልግሎት ወጪዎች ለማዋል መሆኑ ተገልጿል።በምክር ቤቱ የመንግሥት ረዳት ተጠሪ ሚኒስትር ዴኤታ መስፍን ቸርነት (አምባሳደር) በሰጡት ማብራሪያ፣ ከቀረበው የተጨማሪ በጀት ጥያቄ ውስጥ ትልቁ ድርሻ ለኢኮኖሚ ሪፎርም ማሻሻያ የሚውል ነው።ለዚህም ሲባል ከቀረበው አጠቃላይ ተጨማሪ በጀት ውስጥ 18 ቢሊዮን ብር፣ የአገሪቱ ኢኮኖሚ አሁን ከገጠሙት ተግዳሮቶች የሚላቀቅበትን የፖሊሲ ዕርምጃዎች ተግባራዊ በማድረግ ወደ ጤናማ ጉዞ ተመልሶ ዕድገቱ ቀጣይ እንዲሆን ለማድረግ እንደሚያግዝ ተናግረዋል። በአገር አቀፍ ደረጃ ወጥ የሆነ የደመወዝ ምጣኔ ሥርዓት እንዲኖር መንግሥት ለተመሳሳይ ዕኩል ደረጃ ላላቸው የሥራ ዓይነቶች እኩል ደመወዝ ለመክፈል፣ 7.9 ቢሊዮን ብር በተጨማሪ በጀት ውስጥ ተካትቶ መቅረቡን ጠቁመዋል። የተቀረው ሁለት ቢሊዮን ብር ደግሞ ለሴፍቲኔት ፕሮግራሞች ማስፈጸሚያ የሚውል ነው።ለቀረበው ተጨማሪ በጀት የገቢ ምንጭ ይሆናሉ ተብለው የሚጠበቁት ዘንድሮ ከታክስ ይሰበሰባል ተብሎ ከተያዘው ተጨማሪ 20 ቢሊዮን ብር ገቢ ዋነኛው ሲሆን፣ ከውጭ አጋሮች የሚገኝ 7.9 ቢሊዮን ብር የቀጥታ በጀት ድጋፍና ዕርዳታ ሌላኛው የገቢ ምንጭ መሆኑ በረቂቁ ተመልክቷል።በተጨማሪም ምክር ቤቱ በኢትዮጵያና በሳዑዲ የልማት ፈንድ መካከል ለሁለተኛው አገር አቀፍ የመጠጥ ውኃ አቅርቦት፣ ሳኒቴሽንና ኃይጂን ፕሮግራም ማስፈጸሚያ፣ እንዲሁም ለደብረ ማርቆስ ሞጣ የመንገድ ሥራ ማሻሻያና ማሳደጊያ ፕሮጀክት ማስፈጸሚያ፣ ከዚሁ ተቋም የተደረጉትን የብድር ስምምነቶች እንዲያፀድቅ ቀርቦለታል።ለሁለተኛው አገር አቀፍ የመጠጥ ውኃ አቅርቦትና ሳኒቴሽን ፕሮግራም ከሳዑዲ ልማት ፈንድ የተገኘው ብድር 240 ሚሊዮን ዶላር ሲሆን፣ አጠቃላይ ፕሮጀክቱ ግን ስድስት ቢሊዮን ዶላር የሚፈጅ መሆኑ ተገልጿል። ለደብረ ማርቆስ ሞጣ መንገድ ፕሮጀክት ማስፈጸሚያ ከሳዑዲ ልማት ፈንድ የተገኘው ብድር ደግሞ 86 ሚሊዮን ዶላር ነው።በተጨማሪም ለአዳማ ዩኒቨርሲቲ የሳይንስ የልቀት ማዕከል ማቋቋሚያ፣ ከኮሪያ ኢሞፖርት ኤክስፖርት ባንክ ጋር የተደረገ የብድር ስምምነት ለምክር ቤቱ ቀርቧል። ሁሉም የብደር ስምምነቶች የዕፎይታ ጊዜን ጨምሮ በ30 ዓመታት ውስጥ የሚከፈሉ እንደሆኑና ከአገሪቱ የውጭ ብድር ፖሊሲ ጋር የተጣጣሙ መሆናቸው ተገልጿል።ምክር ቤቱ የተጨማሪ በጀትና የብድር ስምምነት ረቂቅ አዋጆቹን ለዝርዝር ዕይታ ለገቢ፣ በጀትና ፋይናንስ ጉዳዮች ቋሚ ኮሚቴ መርቷል።,"ፓርላማ,በጀት,ብድር",Amharic,ፖለቲካ,11 March 2020
https://www.ethiopianreporter.com/index.php/article/18307,ኢትዮጵያ የህዳሴ ግድቡን የውኃ ሙሌት ብቻ የሚመለከት የድርድር ሰነድ ለግብፅና ለሱዳን ልታቀርብ ነው,,,ዮሐንስ አንበርብር,ኢትዮጵያ በዓባይ ወንዝ ላይ የምትገነባውን ታላቁ የህዳሴ ግድብ የውኃ አሞላልና አለቃቀቅን በተመለከተ ከታችኞቹ የተፋሰሱ አገሮች ጋር ለመነጋገር የሚያስችላትን አዲስ የውይይት ሰነድ እንዳዘጋጀች፣ ሰነዱም በቅርቡ ይፋ እንደሚደረግ ታወቀ። በአዲስ ይዘት የተዘጋጀው የድርድር ሰነድ በኢትዮጵያ ተደራዳሪ ቡድን፣ በብሔራዊ የባለሙያዎች መማክርት፣ ከሁሉም ዩኒቨርሲቲዎች በተወጣጡ የሕግና የውኃ ምሕንድስና ባለሙያዎች፣ በጠቅላይ ዓቃቤ ሕግና የውጭ ጉዳይ ሚኒስቴር ባለሙያዎች በጋራ መረቀቁን ሪፖርተር ያገኘው መረጃ ያመለክታል። በቅርቡ ይፋ ይደረጋል ተብሎ የሚጠበቀው የድርድር ሰነድ ለግብፅና ለሱዳን ብቻ እንደሚቀርብ፣ ነገር ግን በሦስቱ አገሮች ስምምነት መሠረት ሌሎች አጋሮች በድርድሩ ሚና እንዲኖራቸውም ክፍት መደረጉን ከመረጃው መረዳት ተችሏል። የተዘጋጀው አዲስ ሰነድ የህዳሴ ግድቡ የውኃ አሞላልና አለቃቀቅን ብቻ የሚመለከት እንደሆነ፣ ኢትዮጵያ ድርድር የማታደርግባቸውን ጉዳዮች ለይቶ ማስቀመጡንና የኢትዮጵያን የማያወላዳ አቋም የያዘ እንደሆነ ምንጮች ገልጸዋል። ኢትዮጵያ በግድቡም ሆነ በዓባይ ውኃ ላይ ያላትን ጥቅም የሚያስከብርና አሳልፎ የማይሰጥ እንደሆነ፣ የታችኞቹ የተፋሰስ አገሮችን ተጠቃሚነትም በዓለም አቀፍ መርሆች መሠረት የሚያረጋግጥ፣ በሦስቱ አገሮች መካከል ትብብርና መልካም ግንኙነትን የሚያሰፍን እንደሆነ ምንጮች አክለዋል። በዚህ ሰነድ መነሻነት በሚደረገው ድርድር የሚመነጨው የመፍትሔ ሐሳብ ምን መምሰል እንደሚገባው፣ አመላካቾችንም ያስቀመጠ እንደሆነም ምንጮች አስረድተዋል። ሰነዱን መነሻ በማድረግ የሚደረገውን ድርድር ለሦስቱም አገሮች ቅርብ የሆነው የአፍሪካ ኅብረት እንዲመራ በኢትዮጵያ በኩል ፍላጎት መኖሩን የገለጹት ምንጮች፣ መንግሥት ይህንን ዕውን ለማድረግ እየጣረ መሆኑን ጠቁመዋል። የደቡብ አፍሪካ ፕሬዚዳንት ሲሪል ራማፎዛ እንዲያደራድሩ ኢትዮጵያ የጠየቀች መሆኑ ይታወቃል፡፡ ከሁለት ወራት በፊት በደቡብ አፍሪካ ይፋዊ የሥራ ጉብኝት ያደረጉት ጠቅላይ ሚኒስትር ዓብይ አህመድ (ዶ/ር)፣ ይህንኑ የመንግሥታቸውን ፍላጎት ይፋ ማድረጋቸው አይዘነጋም። በዚህ ወቅት ለጋዜጠኞች መግለጫ የሰጡት ጠቅላይ ሚኒስትር ዓብይና ፕሬዚዳንት ራማፎዛ ይህንኑ ማረጋገጣቸው ይታወሳል። የደቡብ አፍሪካ ፕሬዚዳንት በወቅቱ እንደተናገሩት የኢትዮጵያን ጥያቄ መሠረት በማድረግ ከግብፅ ፕሬዚዳንት አብዱልፈታህ አልሲሲ ጋር መነጋገራቸውን፣ ከእሳቸውም በጎ ምላሽ እንዳገኙ ለጋዜጠኞች ገልጸዋል። ፕሬዚዳንት ራማፎዛ የአፍሪካ ኅብረት ሊቀመንበር ሆነው ለአንድ ዓመት እንዲያገለግሉ በቅርቡ መመረጣቸው ይታወሳል። ፕሬዚዳንቱ በአፍሪካ አኅጉር ያሉ የፖለቲካ ቀውሶችንና ግጭቶቸን ለመፍታት ትኩረት ሰጥተው እንደሚሠሩ የገለጹ ሲሆን፣ የሊቢያን ቀውስ ኃያላን አገሮች ጣልቃ ገብተው እያባባሱት እንደሆነ በማውሳት ጉዳዩን ለአፍሪካውያን እንዲተውት አሳስበው ነበር። ግብፅ በአሁኑ ወቅት የዓረብ አገሮች በዚህ ጉዳይ ላይ አብረዋት እንዲቆሙ ሰፊ የማግባባት ሥራ ላይ መጠመዷን መረጃዎች ያመለክታሉ። የግብፅ የዘመቻ አካል መሆኑ በይፋ ባይረጋገጥም፣ ጀርመን የአውሮፓ ኅብረት አጋሮቿን በማስተባበር ለግብፅ የፋይናንስ ድጋፍ በማድረግ፣ ግብፅ ደግሞ ለኢትዮጵያ ካሳ እንድትከፍል አዲስ የድርድር ሐሳብ ይዛ መቅረቧ በርካታ ኢትዮጵያዊያንን ከማስገረም አልፎ አስቆጥቷል፡፡ አሜሪካ ድርድር ለማመቻቸት ብላ ቀጥታ ጣልቃ በመግባቷ ኢትዮጵያ ከድርድሩ ማፈግፈጓ አይዘነጋም፡፡ ,"ህዳሴ ግድብ,ግብፅ,ሱዳን,ዓብይ አህመድ,ደቡብ አፍሪካ,ጀርመን",Amharic,ፖለቲካ,11 March 2020
https://www.ethiopianreporter.com/index.php/article/18310,ምርጫ ቦርድ ለመራጮች ትምህርት መስጠት ለሚፈልጉ የሲቪል ማኅበረሰብ ድርጅቶች ጥሪ አቀረበ,,,በጋዜጣዉ ሪፓርተር,የምርጫ ክልሎች ካርታ ሰሞኑን ይፋ ይደረጋልየኢትዮጵያ ብሔራዊ ምርጫ ቦርድ የመራጮች ትምህርት መስጠት ለሚፈልጉ የሲቪል ማኅበረሰብ ድርጅቶች ጥሪ አደረገ፡፡ ቦርዱ ጥሪውን ያቀረበው ዜጎች በምርጫ ላይ ያላቸውን ትርጉም ያለው ተሳትፎ ለማረጋጋጥና ተዓማኒነት ያተረፈ ሰላማዊ ምርጫ ለማድረግ፣ የመራጮች ትምህርት አስፈላጊ በመሆኑ እንደሆነ አስታውቋል፡፡ ይህንን ዓላማ በአገር ደረጃ ለማሳካት የሲቪል ማኅበረሰብ ተሳትፎ ትልቅ ሥፍራ እንደሚይዝ ቦርዱ ባወጣው መግለጫ አስረድቷል፡፡  ምርጫ ቦርድ በአገሪቱ ሕገ መንግሥትና በቦርዱ ማቋቋሚያ አዋጅ ቁጥር 1133/2011 በተሰጠው ሥልጣን መሠረት የመራጮች ትምህርት ለሚሰጡ የሲቪል ማኅበረሰብ ድርጅቶች ፈቃድ የመስጠትና የመከታተል ኃላፊነቱን ለመወጣት የሚያስችለውን መመርያ በማርቀቅ፣ እንዲሁም በጉዳዩ ላይ ከሲቪል ማኅበራት ወኪሎች ጋር ባደረገው ውይይት ያገኘውን ግብዓት በማካተት የመራጮች ትምህርት ፈቃድ አሰጣጥና የሥነ ምግባር መመርያ ቁጥር 04/2012 ማፅደቁን አስታውሷል፡፡ በመሆኑም ለመራጮች ትምህርት መስጠት የሚፈልጉ የሲቪል ማኅበረሰብ ድርጅቶች ማመልከቻ እንዲያቀርቡ ጥሪ በማድረግ፣ ትምህርቱን ለመስጠት ብቃት ላላቸው ማኅበራት ፈቃድ ሰጥቶ ማሰማራት አስፈላጊ ሆኖ መገኘቱን ጠቁሟል፡፡በዚህ መሠረት በሕግ ተመዝግበው የሚንቀሳቀሱ፣ የማስተማሩን ተግባር ለመወጣት የሚያስችል ብቃት ያላቸው፣ ከማንኛውም የፖለቲካ ወገንተኝነት ገለልተኛ የሆኑ፣ ለመራጮች ትምህርት በመመርያው የወጣውን መሥፈርት የሚያሟሉና በተለያየ ሁኔታ የመራጮች ትምህርት ለመስጠት የሚፈልጉ አገር በቀል የሲቪል ማኅበረሰብ ድርጅቶች በቦርዱ በዝርዝር የሚጠይቋቸውን አግባብ ያላቸው ሰነዶችን በማያያዝ፣ ማመልከቻውን ለዋናው መሥሪያ ቤት ወይም ለቦርዱ የክልል ቅርንጫፍ ጽሕፈት ቤቶች ማስታወቂያ በመገናኛ ብዙኃን ከወጣበት ቀን ጀምሮ በአሥር ቀናት ውስጥ እንዲያቀርቡ ቦርዱ ጥሪ አቅርቧል፡፡ይህ በዚህ እንዳለ ምርጫ ቦርድ የምርጫ ክልሎች ካርታ ዝግጅት ያጠናቀቀ መሆኑን በማስታወቅ፣ ካርታው ይፋ የሚደረገው ግን የሚመለከታቸው ባለድርሻ አካላት በተገኙበት እንደሆነ ገልጿል፡፡ በጉዳዩ ላይ ባለሙያዎችም ማብራሪያ ስለሚሰጡበት ቅዳሜ መጋቢት 5 ቀን 2012 ዓ.ም. የሚመለከታቸው አካላት በተገኙበት ይፋ የሚደረግ መሆኑን አስታውቋል፡፡ በምርጫው የጊዜ ሰሌዳ መሠረት የምርጫ ክልሎች ካርታ ይፋ የማድረጊያው ቀን ሰኞ መጋቢት 1 ቀን 2012 ዓ.ም እንደነበረ ይታወቃል፡፡,"ምርጫ ቦርድ,ምርጫ",Amharic,ፖለቲካ,11 March 2020
https://www.ethiopianreporter.com/index.php/article/18311,ለክልሎች የሚሰጥ የበጀት ድጎማ ኦዲት የሚደረግበት ሥርዓት የሚያበጅ ሕግ ለፓርላማ ቀረበ,,,ዮሐንስ አንበርብር,የፌዴራል መንግሥት በየዓመቱ ለክልሎች የሚሰጠው የበጀት ድጎማ፣ ለታለመለት ዓላማ መዋሉን ኦዲት ለማድረግ የሚያስችል ረቂቅ ሕግ ለሕዝብ ተወካዮች ምክር ቤት ቀረበ።የሕግ ሰነዱ የውጭ ኦዲት ድግግሞሽን ለማስቀረት የወጣ የነጠላ ኦዲት ረቂቅ አዋጅ የሚል ስያሜ የተሰጠው ሲሆን፣ አዋጁ ያስፈለገበትን ምክንያትና ፋይዳ የምክር ቤቱ አፈ ጉባዔ አቶ ታገሰ ጫፎ ማክሰኞ መጋቢት 1 ቀን 2012 ዓ.ም. በተካሄደው ስብሰባ አቅርበዋል።የፌዴራል መንግሥት ለክልሎች የሚሰጠውን ድጋፍ ኦዲት የማድረግ ሥልጣን በሕገ መንግሥቱ አንቀጽ 94(2) እንደተሰጠው፣ በሌላ በኩል ደግሞ ክልሎች የራሳቸውን በጀት ኦዲት የማድረግ ሥልጣን እንዳላቸው አፈ ጉባዔው በሰጡት ማብራሪያ አስታውሰዋል።የፌዴራል መንግሥት ለክልሎች የሚሰጠው የበጀት ድጎማ በሥራ ላይ መዋሉን የመቆጣጠር ሕጋዊ ኃላፊነቱን ከሕገ መንግሥቱ ድንጋጌና ከክልሎች መብት ጋር በተጣጣመ መንገድ ለማከናወን የሕግ ማዕቀፍ በማስፈለጉ፣ ረቂቅ አዋጁ ለምክር ቤቱ መቅረቡን አስረድተዋል።የውጭ ኦዲት ድግግሞሽን ለማስቀረት የወጣ የነጠላ ኦዲት አዋጅ በሚል ስያሜ ለምክር ቤቱ የቀረበው ረቂቅ አዋጅ የአገሪቱ ሀብት በተገቢው መንገድ ሥራ ላይ መዋሉን ለመቆጣጠር ከማስቻሉም በላይ፣ የቁጥጥር ሥርዓቱ የጊዜ ብክነትና ድግግሞሽን በማስቀረት እንዲፈጸም የሚያስችል እንደሆነ አፈ ጉባዔው ተናግረዋል።ከክልሎች ሥልጣን ጋር ተያይዞ በተነሳ ውዝግብ ሳቢያ የፌዴራል ዋና ኦዲተር መሥሪያ ቤት ለክልሎች የሚሰጠውን የበጀት ድጎማ ኦዲት ማድረግ ካቆመ በርከት ያሉ ዓመታት የተቆጠሩ ሲሆን፣ በ2008 ዓ.ም. መገባደጃ ላይ በፓርላማ የፀደቀው በዋና ኦዲተር መሥሪያ ቤት ማቋቋሚያ አዋጅ ማሻሻያ ተቋሙ ክልሎችን ኦዲት የማድረግ ሕገ መንግሥታዊ ኃላፊነቱ የሚደነግገው አንቀጽ እንዲወጣ ተደርጓል።ይሁን እንጂ በ2011 ዓ.ም. ሰኔ ወር ላይ የዋና ኦዲተር መሥሪያ ቤት ማቋቋሚያ አዋጅን ለማሻሻል በድጋሚ የቀረበው ረቂቅ አዋጅ ደግሞ፣ ተቋሙ ክልሎችን ኦዲት የማድረግ ሥልጣን እንዳለው የሚደነግግ አንቀጽ ተካቶበት ፀድቋል።መጋቢት 1 ቀን 2012 ዓ.ም. ለምክር ቤቱ የቀረበው የነጠላ ኦዲት አዋጅ የፌዴራሉ ዋና ኦዲተር መሥሪያ ቤት በራሱ፣ እንዲሁም ከክልል የኦዲት ቢሮዎች ጋር በመተባበር ለክልሎች የሚሰጠው የበጀት ድጎማ ለታለመለት ሥራ መዋሉን ለማረጋገጥ፣ ክልሎቹ ኦዲት የሚደረጉበትንና የፌዴራል ዋና ኦዲተርም ይህንን የሚያረጋግጥበት ሥርዓት የሚያበጅ ነው።ረቂቅ አዋጁ ለምክር ቤቱ በቀረበበት በዚህ ስብሰባ ላይ ምንም ዓይነት አስተያየት ከምክር ቤቱ አባላት የተነሳ ባይሆንም፣ ረቂቁ ለዝርዝር ዕይታ ለመንግሥት ወጪ አስተዳደርና ቁጥጥር ጉዳዮች ቋሚ ኮሚቴ በዋናነት፣ እንዲሁም በተባባሪነት ለገቢ፣ በጀትና ፋይናንስ ጉዳዮች ቋሚ ኮሚቴ ተመርቷል።,"በጀት,ፓርላማ,አዋጅ",Amharic,ፖለቲካ,11 March 2020
https://www.ethiopianreporter.com/index.php/article/18324,የኢትዮጵያና የግብፅ የቃላት ጦርነት በታላቁ የኢትዮጵያ የህዳሴ ግድብ ላይ,,http://www.ethiopianreporter.com/sites/default/files/2020-03/politics.gif,ብሩክ አብዱ,የግብፅ መንግሥት የኢትዮጵያ ታላቁ የህዳሴ ግድብ ግንባታ የዛሬ ዘጠኝ ዓመት ከተጀመረበት ጊዜ አንስቶ ግድቡ ወደ ግብፅ የሚፈሰውን የውኃ መጠን በመቀነስ፣ የታችኞቹ የተፋሰስ አገሮች ላይ ጉልህ ተፅዕኖ ያሳድራል ስትል በተደጋጋሚ አቤቱታ ያሰማል፡፡ የኢትዮጵያ መንግሥትም የሚቀርቡበት ትችቶች በጥናት የተመለሱ፣ ሁሉንም በሚያግባባ መንገድ ግኝቶቹ መሰራጨታቸውን በመጥቀስ ሲያጣጥል ቆይቷል፡፡የኢትዮጵያ መንግሥት ለናይል ወንዝ 85 በመቶ ውኃ በሚያበረክተው የዓባይ ወንዝ ላይ የሚገነባውና 74 ቢሊዮን ሜትር ኩዩብ ውኃ የመያዝ አቅም ያለው ግድብ፣ በታችኞቹ የተፋሰሱ አገሮች ላይ የሚያሳድረው ጉልህ ተፅዕኖ የለም የሚለውን አቋሙን የተጠኑ ግኝቶችንና የመከራከሪያ ሐሳቦችን በመያዝ ከግብፅና ከሱዳን ጋር ድርድር ከተቀመጠ እነሆ ስምንት ዓመታት ተቆጥረዋል፡፡በእነዚህ ስምንት ዓመታት በተካሄዱ ውይይቶች የተገኘና ለስምምነት የበቃ ጠብ የሚል ውጤት አልተገኘም የሚሉ ወገኖች፣ ድርድሩ ጊዜ ከማባከን የዘለለ ሚና የለውም በማለት ይተቻሉ፡፡ ነገር ግን ድርድሩ ከሚጠበቀው በላይ የሆነ ውጤት አስገኝቷል የሚሉም አልጠፉም፡፡ ይኼም ውጤት ግብፅ የዓባይን ውኃ አትጠቀሙና የህዳሴ ግድቡን አትገንቡ ከማለት መለስ ብላ፣ የኢትዮጵያን የመጠቀም መብት በማክበር የውኃ ፍሰት ላይ ለመደራደር መሆኑ ነው ይላሉ፡፡ይኼ የተሻለ ውጤት ቢሆንም ቅሉ የድርድሩ ዋና ዓላማ በሆነውና የህዳሴ ግድብን የውኃ ሙሌትና አለቃቅ የተመለከተ ስምምነት ማድረግ፣ የሰማይ ያህል ሩቅ ሆኖ ቆይቷል፡፡ ድርድሮቹ በተካሄዱባቸው ስምንት ዓመታት ከስምምነት ሊደረስባቸው በሚችሉ ጊዜያት ሁሉ፣ የግብፅ ተደራዳሪዎች በተጠናና ስትራቴጂካዊ በሆነ መንገድ ጥቅማቸውን በሚያስጠብቅ መንገድ ድርድሩን ጥለው እንደሚወጡ እየተነገረ ሲተቹ ቆይተዋል፡፡ ድርድሮቹም ይቀጥሉ ዘንድ በመሪዎች ደረጃ በሚደረጉ ጣልቃ ገብነቶች የተቋቋሙት የቴክኒክና የሚኒስትሮች ኮሚቴዎች፣ ተመሳሳይ ጉዳዮች ላይ ውኃ ቢወቅጡት (...) ዓይነት ንትርኮች ውስጥ ቆይተዋል፡፡ድርድሮቹ ተቋርጠው በቀጠሉ ቁጥር በቂ ዝግጅት እያደረጉና አዳዲስ ሐሳቦችን ይዘው የሚመጡት የግብፅ የውጭ ጉዳይና የውኃ ሚኒስትሮች፣ በስተመጨረሻ ከህዳሴ ግድቡ የሚለቀቀውን ውኃ ከ40 ቢሊዮን ሜትር ኪዩብ እንዳያንስ፣ በግብፅ የሚገኘው ትልቁ የአስዋን ግድብ የውኃ መጠን ከባህር ወለል በታች 165 ሜትር ከወረደ በአፋጣኝ ውኃ ከህዳሴ ግድቡ እንዲለቀቅለት፣ የህዳሴ ግድብ ከ12 እስከ 20 ዓመታት ባላነሰ ጊዜያት እንዲሞላ፣ እንዲሁም የግድቡ ሙሌትና የውኃ አለቃቀቅ በየዓመቱ በሚኖረው የድርቅና የአየር ንብረት ሁኔታ ላይ የተመረኮዘ እንዲሆን የሚሉ ምክረ ሐሳቦችን ቢያቀርቡም ተቀባይነት አላገኙም፡፡ከመጀመርያው የግድቡ ግንባታ አንስቶ የውኃ አሞላሉን ዕቅድ በማውጣት ወደ ግድቡ የሚገባና የሚወጣ የውኃ መጠን በመቀመር ስትከራከር የቆየችው ኢትዮጵያ፣ ይኼንን ምክረ ሐሳብ አልቀበልም በማለቷ ድርድሩ በመስተጓጎሉ የግብፅ ፕሬዚዳንት አብዱልፈታህ አልሲሲ የአሜሪካ ፕሬዚዳንት ዶናልድ ትራምፕ ጣልቃ ገብተው ለጉዳዩ ዕልባት እንዲያበጁ ጥሪ አስተላለፉ፡፡ በዚህም መሠረት የአሜሪካ የግምጃ ቤት ሚኒስትር ስቲቨን ምኑሽንና የዓለም ባንክ ፕሬዚዳንት ዴቪድ ማልፓስ፣ የኢትዮጵያን የውኃና የውጭ ጉዳይ ሚኒስትሮች ከግብፅ አቻዎቻቸው ጋር አስቀምጠው በዋሽንግተን ዲሲ ‹‹በታዛቢነት›› ሲያሸማግሏቸው ቆዩ፡፡ከዋሽንግተንና ከዓለም ባንክ ጣልቃ ገብነት በኋላ የተደረጉ ተከታታይ ውይይቶች በግድቡ ላይ የሚነሱ ጥያቄዎች ምላሽ አግኝተው ከስምምነት ተደርሶ ፊርማ ይደረጋል ተብሎ የተጠበቀ ቢሆንም፣ ይኼ ሳይሆን ቀርቷል፡፡ የአሜሪካ የግምጃ ቤት ሚኒስትሩም አዘጋጅተው ያቀረቡት የስምምነት ሰነድ ለፊርማ ቢቀርብም፣ ኢትዮጵያ ለመፈረም ፈቃደኛ ሳትሆን በመቅረቷ ውይይቱ ሳይቋጭ ቀርቷል፡፡ በተመሳሳይ ሱዳንም ፊርማዋን ከወረቀት ሳታኖር ቀርታለች፡፡የመጨረሻውና የስምምነት ፊርማ ይደረጋል ተብሎ በተጠበቀው እ.ኤ.አ. ከፌብሩዋሪ 27 እስከ 28 ቀን 2020 በዋሽንግተን ዲሲ በተደረገው ስብሰባ፣ ኢትዮጵያ በተዘጋጀው ሰነድ ላይ በአገር ውስጥ ካሉ ባለሙያዎች ጋር ውይይት አድርጌ አልጨረስኩም በማለት ያልተሳተፈች ሲሆን፣ ግብፅ በሰነዱ ላይ ለመፈረም በዝግጁነት ተገኝታለች፡፡ ሱዳን ብትገኝም ሳትፈርም ተመልሳለች፡፡ይኼንን የመጨረሻና ኢትዮጵያ ያልተገኝበትን ውይይት ተከትሎ በአሜሪካ የግምጃ ቤት ሚኒስትር ስቲቨን ምኑሽን የወጣው መግለጫ፣ ግብፅን በስምምነቱ ላይ ፊርማዋን ለማኖር ላሳየችው ፈቃደኝነት ያመሠገነ ሲሆን፣ የግድቡን ደኅንነት በተመለከተ የታችኛው የተፋሰስ አገሮች (በተለይ ግብፅና ሱዳን) ሥጋት ስለገባቸው፣ ‹‹ኢትዮጵያ በአፋጣኝ የምታደርገውን የውስጥ ምክክር አጠናቅቃ ወደ ውይይት እንደምትመለስ ተስፋ እያደረግን፣ ከስምምነት ሳይደረስ ግድቡ እንዳይሞላ፤›› ሲል ይደመድማል፡፡ይኼንን መግለጫ ተከትሎ የኢትዮጵያ የውጭ ጉዳይ ሚኒስቴርና የውኃ፣ መስኖና ኢነርጂ ሚኒስቴር በጋራ ባወጡት መግለጫ የአሜሪካ መግለጫ እጅግ እንዳሳዘናቸው በማተት፣ ኢትዮጵያ እንድትፈርምበት የተጠየቀችው ሰነድ ከውይይቱ የመነጨ ሳይሆን ከግብፅ የመጣ ነው በማለት ድርድሩ ስላበቃ ፈርሙ መባሉ ልክ አይደለም በማለት ተችተዋል፡፡የግድቡን የግንባታ ሒደት በመከተልም የውኃ ሙሌት ሥራ እንደሚጀመርና የኢትዮጵያን የግድቡ ባለቤትነት በመጥቀስ የሚከራከረው ይኼ መግለጫ፣ በመርህ መግለጫ ስምምነቱ መሠረት ፍትሐዊና ምክንያታዊ ተጠቃሚነትን በማገናዘብ ጉልህ ተፅዕኖ (ጉዳት) በማያስከትል መንገድ ይቀጥላል ሲል ያስረዳል፡፡በውይይቶች መቋጫ ያላገኙና መፈታት ያለባቸው ያላለቁ ጉዳዮች አሉ በማለትም፣ ከግብፅና ከሱዳን ጋር በቀጣይነት በመወያየትና ጉዳዮችን በመፍታት የመጨረሻውን የግድቡን ውኃ አሞላልና አስተዳደር የተመለከቱ ስምምነቶችን ለመፈጸም ኢትዮጵያ ዝግጁ ናት በማለት ያጠቃልላል፡፡ኢትዮጵያ በዚህ መግለጫ ግድቡ የእኔ ነውና ውኃ መሙላቴን ማንም ሊከለክል አይችልም ስትል ያሳየችውን ጠንካራ አቋም በመቃወም ለአገራቸው መገናኛ ብዙኃን የተናገሩት የግብፅ የውጭ ጉዳይ ሚኒስትር ሳሚ ሽኩሪ፣ ‹‹ኢትዮጵያ ግድቡን በምንም ዓይነት ሁኔታ መሙላት የለባትም፤›› ሲሉ የተደመጡ ሲሆን፣ ‹‹ድንበር አቋራጭ ወንዞችን በተመለከተ ማንም ለብቻው ውሳኔ መስጠት እንደማይችል ዓለም አቀፍ ሕጎች የደነገጉ ሲሆን፣ የመርህ ስምምነቱም ይኼንን ነው ያስቀመጠው፤›› ብለዋል፡፡ከዚህ በተጨማሪም የግብፅ የተለያዩ ከፍተኛ ባለሥልጣናት፣ የግብፅ ፓርላማ ምክትል አፈ ጉባዔና ፕሬዚዳንት አልሲሲን ጨምሮ ግብፅ በዓባይ ላይ ያላትን ታሪካዊ መብት ለማስጠበቅ የትኛውንም ዓይነት አማራጭ መጠቀም እንደምትችልና እንዳለባት ሲናገሩ ተደምጠዋል፡፡ የግብፅ ፕሬዚዳንት በግድቡ ላይ ከመከላከያ ሠራዊት አባላትና ከፍተኛ አመራሮች ጋር ስብሰባዎችን ሲያደርጉ በማሳየት፣ ለኢትዮጵያ መልዕክት ሲያስተላልፉም ነበር፡፡የኢትዮጵያ መንግሥት አቋሙ በግድቡ ላይ ለሚኖሩ የትኛውም ዓይነት ልዩነት መፍትሔው መወያየትና መግባባት እንደሆነ፣ የውጭ ጉዳይ ሚኒስትር ገዱ አንዳርጋቸው ከውኃ፣ መስኖና ኢነርጂ ሚኒስትር ስለሺ በቀለ (ዶ/ር) ጋር በመሆን ባለፈው ሳምንት በሰጡት መግለጫ ያስታወቁ ሲሆን፣ ከዚህ ውጪ ያለ ዛቻና ማስፈራሪያ ከንቱ ነው ሲሉ አጣጥለውታል፡፡ ‹‹የሚያጋጭና ወደ ሌላ ነገር የሚያስገባ ነገር የለም፡፡ ይህ ዕርባና ቢስ አመለካከት ነው፡፡ በ21ኛው ክፍለ ዘመን የሚታሰብ አይደለም፡፡ ሌላ ምክንያት ከሌለ በስተቀር፤›› ሲሉም አቶ ገዱ የሚጎሰመውን የጦርነት ነጋሪት አጣጥለዋል፡፡በተመሳሳይ ከወራት በፊት ይኼንኑ የግድቡን ጉዳይ በተመለከተ በፓርላማ ተጠይቀው ማብራሪያ የሰጡት ጠቅላይ ሚኒስትር ዓብይ አህመድ (ዶ/ር)፣ ጦርነት ከሆነ ሚሊዮኖችን ማሰባሰብ ይቻላል በማለት የግብፅን ዛቻ ያጣጣሉ ሲሆን፣ ጉዳዩ ግን ጦርነት ላይ ሳይደርስ መፍትሔ ያገኛል ብለው እንደሚያምኑ ተናግረዋል፡፡ የግብፅ ፕሬዚዳንት አልሲሲ ከመከላከያ አመራሮች ጋር ላደረጉትና በኢንተርኔትና በሌሎች መገናኛ ብዙኃን ለተላለፈው ውይይት ምላሽ እንዲሆን በሚመስል፣ ጠቅላይ ሚኒስትር ዓብይም ከመከላከያ ሠራዊት ከፍተኛ አባላት ጋር በግድቡና በሌሎች የፀጥታና የደኅንነት ጉዳዮች ላይ ውይይት እንዳደረጉ ከሚናገር መግለጫ ጋር በዩኒፎርም የሚታዩ ከፍተኛ ወታደራዊ አመራሮች ያሉበት ምሥል ተለቅቋል፡፡ነገር ግን የሁለቱ አገሮች የቃላት ጦርነት፣ የመከላከያና የዲፕሎማሲ ጡንቻ መለካካት በዚህ ያበቃና የሚበቃ አይመስልም፡፡ በግብፅ ዋና ከተማ ካይሮ መቀመጫውን ያደረገውን የዓረብ ሊግ በመሰብሰብ ግድቡንና የኢትዮጵያን አቋም እንዲያወግዙ ያደረጉት ፕሬዚዳንት አልሲሲ፣ ለምን የሚል ጥያቄ ከአባላቱ አልቀረበላቸውም ነበር፡፡ ሱዳን አልፈርምም ብላ በተቃውሞ ከመውጣቷ በቀር፡፡ሱዳን ግድቡ የውኃ መጠን የመቀነስም ሆነ ሌላ ጉዳት በታችኛው ተፋሰስ አገሮች ላይ ያስከትላል የሚል እምነት እንደሌላት በመግለጽ፣ የኢትዮጵያን ልማት እንደምትደግፍ አስታውቃለች፡፡ይኼንን የዓረብ ሊግ ውሳኔ ተከትሎ የኢትዮጵያ የውጭ ጉዳይ ሚኒስቴር የካቲት 30 ቀን 2012 ዓ.ም. ባወጣው መግለጫ፣ የዓረብ ሊግን ውሳኔ ሙሉ በሙሉ እንደማይቀበለው በማስታወቅ፣ አባላቱ የግድቡን እውነታ ሳይረዱ ለግብፅ ጭፍን ድጋፍ መስጠታቸው ያሳዝናል ብሏል፡፡ ነገር ግን ሱዳን የያዘችውን አቋም አድንቋል፡፡ በዚህ ውሳኔው ሳቢያም የዓረብ ሊግ ሉዓላዊ እየሆነ በመጣ ዓለም ውስጥ ሰላምን፣ መረጋጋትንና ትብብርን ለማምጣት ያለው ብቃትና ታማኝነት ከጥያቄ ውስጥ ገብቷል ሲል የውጭ ጉዳይ ሚኒስትር አስታውቋል፡፡የኢትዮጵያን መግለጫ የተመለከተው የግብፅ የውጭ ጉዳይ ሚኒስቴር ግን ጉዳዩን በዝምታ አላለፈውም፡፡ ‹‹የኢትዮጵያ መግለጫ ትክክል ያልሆነና ዲፕሎማሲያዊነት የጎደለው ነው፤›› በማለት አጣጥሎታል፡፡የግብፅ መንግሥት እንዲህ ፊት ለፊት ከሚያደርገው እሰጥ አገባ በተጨማሪ ሰፋፊ የዲፕሎማሲ ሥራዎችን የሚያከናውን ሲሆን፣ በተለያዩ ጊዜያት ልዑካኖችን ተፅዕኖ ሊያሳድሩ ወደሚችሉ አገሮች በመላክ ድምፅ ለማሰማት ከፍተኛ ጥረት ያደርጋል፡፡ የኢትዮጵያ መንግሥት በተመሳሳይ የሚደርገው ነገር እንዳለና ወደ ሌሎች አገሮች እውነታን ለማስረዳት ጥረት እንደሚያደርግ ቢነገርም፣ መንግሥት ግን በግልጽ የተናገረው ነገር የለም፡፡ አቶ ገዱ በመግለጫቸው እንደገለጹት፣ ኢትዮጵያ ባላት እውነታ እንጂ፣ እገሌ ኃያል አገር ስለሆነ ከእኔ ጎን ይሠለፋል ስትል እየተደራደረች እንደሆነ ተናግረዋል፡፡ ይህ ግን ኢትዮጵያን ብዙ ጊዜ የጎዳት አስተሳሰብ በመሆኑ፣ በተቻለ መጠን እውነትን ይዞ በዲፕሎማሲው መስክ ጠንክሮ በመገኘት የማግባባት ሥራውን ማቀላጠፍ እንደሚገባ የብዙዎች እምነት ነው፡፡,"ህዳሴ ግድብ,ግብፅ,ሱዳን,አሜሪካ,የዓለም ባንክ",Amharic,ፖለቲካ,11 March 2020
https://www.ethiopianreporter.com/article/18305,የግብፅን ድብቅ ፍላጎት ማምከን የሚቻለው በጠንካራ ዲፕሎማሲና በፈጣን ዕርምጃ ነው,,http://www.ethiopianreporter.com/sites/default/files/2020-03/amharic-I_10.jpg,በጋዜጣዉ ሪፓርተር,የታላቁ የህዳሴ ግድብን ድርድር በታዛቢነት ለመርዳት በሚል ሰበብ ገብታ የስትራቴጂካዊ ፍላጎቷ መጠቀሚያ ለማድረግ የቃጣችው አሜሪካ ዕቅዷ ሲከሽፍ፣ አስተዛዛቢ ምክረ ሐሳብ ይዛ የቀረበችው ጀርመን ደግሞ ድርድሩን ወደ ሌላ አቅጣጫ ለመግፋት ተነስታለች፡፡ ከቅኝ ግዛት ዘመን አስተሳሰብ ባለመላቀቅ የዓባይን ውኃ ለመቆጣጠር የምታሴረው ግብፅ ገመናዋ በተደጋጋሚ ይፋ ቢደረግም፣ አሁንም ኢትዮጵያን ከተለያዩ አቅጣጫዎች ለመወጠር በጀርመን በኩል የጎን ውጋት እየሆነች ነው፡፡ አሜሪካ ‹‹የዕብድ ገላጋይ ዱላ ያቀብላል›› እንደሚባለው ያላንዳች ኃፍረት ለግብፅ መወገኗን ባወጣችው መግለጫ ራሷን አጋልጣ፣ በአፍሪካ አኅጉር ታይቶና ተሰምቶ የማይታወቅ የውኃ ጦርነት ለመቀስቀስ የሚያስችል ክህደት ፈጽማለች፡፡ ጀርመን ደግሞ የአሜሪካ ሙከራ አልተሳካም በሚል ሰበብ በውጭ ኃይሎች የሚደረግ ድርድር ውዝግቡን ስለማያስቆም፣ ጀርመንና የአውሮፓ አጋሮቿ ለግብፅ የፋይናንስ ድጋፍ አድርገው ግብፅ ደግሞ ለኢትዮጵያ ካሳ እንድትከፍል ቢደረግ በማለት አዲስ አስገራሚ ሐሳብ ይዛ ብቅ ብላለች፡፡ ይህ የጀርመን አስገራሚ ሐሳብ ሁለቱ አገሮች ጦርነት ቢያስነሱና ቀውሱ ቢበረታ፣ አውሮፓ በስደተኞች እንዳትጥለቀለቅ የሚል ሥጋትም አለው፡፡ ከፍትሐዊና ከምክንያታዊ የውኃ አጠቃቀም መርህ በማፈንገጥ ግብፅ ኢትዮጵያን ባገኘችው አጋጣሚ ሁሉ እየተፈታተነች ነው፡፡ ይህንን የግብፅ ድብቅና ሴረኛ አካሄድ በጠንካራ ዲፕሎማሲና ብቃት ባለው ድርድር ማምከን የግድ ነው፡፡ ኢትዮጵያ የዲፕሎማሲውን ዘርፍ ብቃት ባላቸውና የዘመኑን አስተሳሰብ በሚገባ በሚረዱ ባለሙያዎች ማጠናከር አለባት፡፡ የዲፕሎማሲው ዘርፍ ብቃት የሌላቸውና ከፖለቲካ ሹምነት የተገለሉ ግለሰቦች መጦሪያ ወይም መጣያ መሆን የለበትም፡፡ በሙስና፣ በአቅም ማነስና በጥቅም ቡድንተኝነት ግለሰቦችን ዲፕሎማሲው ዘርፍ ውስጥ መሰግሰግ አገርን አቅም አልባ ማድረግ ነው፡፡ በእንዲህ ዓይነቱ አላስፈላጊ ድርጊት ኢትዮጵያ ብዙ የተጎዳች መሆኑ አየታወቀ፣ አሁንም አክሳሪው ድርጊት መቀጠሉ ከባድ ዋጋ እንደሚያስከፍል መረዳት ይገባል፡፡ ብዙዎቹ የኢትዮጵያ ዲፕሎማቶች የሚታሙት በቋንቋ ክህሎት ማነስና በዲፕሎማሲ ጥበብ አለመካን ነው፡፡ ምንም እንኳ ከቅርብ ጊዜ ወዲህ ተስፋ ሰጪ ዲፕሎማቶች እየታዩ ቢሆንም፣ የዚያኑ ያህል ግን ተስፋ አስቆራጭ ግለሰቦች ሲሾሙ ማየት ያስገርማል፡፡ የጠቅላይ ሚኒስትር ዓብይ አህመድ (ዶ/ር) መንግሥት በተቻለ ፍጥነት ራሱን ያርም፡፡ በመስኩ የተካኑ ባለሙያዎችን በማፈላለግ ምክረ ሐሳብ ይቀበል፡፡ የግብፅ ዲፕሎማቶች በተሾሙባቸው አገሮች የእያንዳንዱን ፖለቲከኛና ሹመኛ ቢሮ እያንኳኩ፣ ብሔራዊ ጥቅማቸውን ለማስከበር የሚያደርጉት ጥረት ከሚታሰበው በላይ ነው፡፡ ግብፅ ለአሜሪካ የመካከለኛው ምሥራቅ ፖሊሲዋ ማስፈጸሚያ ሁነኛ መሣሪያ ስትሆን፣ በምትኩ ጥቅሟ እንዲከበርላት ጠንክራ በመሥራቷ ነው በህዳሴ ግድብ ድርድር ድጋፏን ያገኘችው፡፡ ኢትዮጵያም በአካባቢው ተሰሚነት ያላት አገር እንደ መሆኗ መጠን፣ እጅን አጣጥፎ ‹እውነት ያለው እኛ ዘንድ ነው› ማለት አያዋጣም፡፡ በተገኘው አጋጣሚ ሁሉ መጠንከርና በበሳል ዲፕሎማሲ ልቆ መገኘት የግድ ነው፡፡ አቅም ያለው ተደራዳሪ መሆን የሚቻለው በዚህ መንገድ ብቻ ነው፡፡ የኢትዮጵያ ተደራዳሪ ቡድን አባላት እስካሁን ባከናወኗቸው ተግባራት ሊመሠገኑ ይገባል፡፡ በቡድን መሪው አማካይነት በተደጋጋሚ ከተደረገው ገለጻ ለመረዳት እንደተቻለው፣ የኢትዮጵያ ተደራዳሪዎች የግብፅን ተደራዳሪዎች በሚገባ ገትረው መያዝ ችለዋል፡፡ ከማን ጋር እየተደራደሩ እንደሆነ በሚገባ በማወቃቸውም ኃላፊነታቸውን በብቃት መወጣት ችለዋል፡፡ ነገር ግን ይህ ብቻውን በቂ አይደለም፡፡ መንግሥት ይህንን ቡድን በሚገባ ማጠናከር አለበት፡፡ በአገር ውስጥም በውጭም ያሉ የውኃና የጂኦ ፖለቲካ ባለሙያዎችን በማሰባሰብ የተጠናከረ የመከራከሪያ ሰነድ፣ እንዲሁም የመደራደሪያ የስምምነት ረቂቅ ድረስ ማዘጋጀት መቻል አለበት፡፡ ከእነዚህ ባለሙያዎችና ዲፕሎማቶች በተጨማሪ፣ በዓለም አቀፍ ደረጃ አንቱታ የተቸራቸው የሕግ ባለሙያዎችን ወሳኝ በሚባሉ አገሮች በማሰማራት ከፍተኛ የማግባባት ሥራ መከናወን ይኖርበታል፡፡ ከዚህም አልፎ ተርፎ በዓለም የተመሠከረላቸው የውጭ አማካሪ ድርጅቶችን በመቅጠር ጭምር የማግባባት ሥራው መጠናከር አለበት፡፡ እያንዳንዷን የግብፅ ዕርምጃ ከመከተል ባለፈ፣ ቀድሞ በመሄድ ሴራዋን ማክሸፍ የመንግሥት ኃላፊነት ነው፡፡ የኢትዮጵያ ሚዲያዎች ለባለሙያዎችና በዕውቀት ላይ የተመሠረተ ምክረ ሐሳብ ላላቸው ኢትዮጵያዊያን በራቸውን መክፈት ይኖርባቸዋል፡፡ የታላቁ ህዳሴ ግድብ ግንባታን ዳር ማድረስ ከፍተኛ መስዋዕትነት የሚያስከፍል ተግባር እንደሆነ ታውቆ፣ ኢትዮጵያዊያን በሙሉ አስተዋጽኦቸውን የሚያበረክቱበት ምኅዳር መከፈት ይኖርበታል፡፡ በተለመደው ችላ ባይነት፣ መዘናጋትና መጠባበቅ የትም መድረስ አይቻልም፡፡ እንቅልፍ የሚነሳ ከፍተኛ ጥረት ያስፈልጋል፡፡ በታላቁ ህዳሴ ግድብ ግንባታ ምክንያት ኢትዮጵያ በግብፅ የደረሰባት የዘመኑ ፈተና ብቻ ሳይሆን፣ ከግንባታው በፊት በነበሩ የተለያዩ መንግሥታት ወቅት ከፍተኛ በደሎች ተፈጽመውባታል፡፡ በኢትዮጵያ በኩል የነበረው ችግር ከግብፅ ጋር በእኩል ደረጃ መመጣጠን አለመቻል ነው፡፡ የግድቡ ግንባታ ሲበሰር የነበረው የሕዝቡ የዘመናት የቁጭት ስሜት መቼም አይረሳም፡፡ ግድቡ የኢትዮጵያዊያን ብሔራዊ ፕሮጀክት ለመሆኑ የጋራ መግባባት በመፈጠሩ፣ በውጭ በተቃውሞ የነበሩ ኃይሎች ሳይቀሩ ከፍተኛ ድጋፍ እያደረጉ ነበር፡፡ አንዳንዶቹ ተሳስተው እንኳ በግድቡ ላይ ነቀፌታ ሲሰነዝሩ ቢታዩም፣ አሁን ግን ስህተታቸውን አርመው የሚፈለግባቸውን አስተዋጽኦ እያበረከቱ ነው፡፡ ይህ አጠር ያለ ምሳሌ የሚያሳየው ኢትዮጵያዊያን ግድቡን እንደ ብሔራዊ ምልክታቸው እንደሚቆጥሩት ነው፡፡ መንግሥት ለአሜሪካ አደራዳሪነት ይሁንታ ሰጥቶ የተፈጸመውን ክህደት በማስተዋል፣ ከመጨረሻው ስብሰባ ቀርቶ አገራዊ ምክክር ማድረጉ ከስህተቱ ለመማሩ እንደ ማሳያ ይቆጠራል፡፡ አሁን ግን ይህንን ብሔራዊ ፕሮጀክት ዳር ለማድረስ በጠንካራ መሠረት ላይ መቆም ይኖርበታል፡፡ በሳልና ጠንካራ ዲፕሎማቶች፣ የተካኑ የውኃና የጂኦ ፖለቲካ ባለሙያዎች፣ አሉ የተባሉ የሕግ ባለሙያዎችና ሊጠቅሙ የሚችሉ የተለያዩ ዘርፎች ልሂቃንን ለዚህ ዓላማ ማሠለፍ በእጅጉ አስፈላጊ ነው፡፡ ግብፅ አንዱ አልሳካ ሲላት ሌላ ግንባር እየፈጠረች በገዛ ራሷ ዛቢያ ውስጥ ስታሽከረክረን የምትጎዳው አገራችን ናት፡፡ በዓለም አቀፍ ሕግና በሞራላዊ አስተሳሰብ ብቻ ስንተማመን፣ ራሳችንን ከመቼውም ጊዜ በላይ ከተለያዩ ጫናዎች የማላቀቅ ኃላፊነት እንዳለብን መገንዘብ አለብን፡፡ መንግሥትም ልማዳዊውንና ኋላቀሩን አሠራር በመሻር፣ ለዘመኑ የሚመጥን ተግባር ለማከናወን ብርቱና ንቁ ይሁን፡፡ ጥንካሬ የሚገኘው በዚህ መንገድ ነው፡፡ በተደጋጋሚ ለመግለጽ እንደሞከርነው ከብሔራዊ ጥቅምና ደኅንነት በላይ ምንም ነገር የለም፡፡ አገሮች ከሌሎች ጋር በሚኖሯቸው ፖለቲካዊ፣ ኢኮኖሚያዊና ዲፕሎማሲያዊ ግንኙነቶች የሚያሰሉት ጥቅሞቻቸውን ነው፡፡ ይህ በየትም ሥፍራ የሚያጋጥምና መሆንም ያለበት ነው፡፡ በዚህ ዓይነቱ መስተጋብር ውስጥ የጋራ ተጠቃሚነት ላይ በማተኮር መንቀሳቀስም ብልህነት ነው፡፡ የዓረብ ሊግ አባል አገሮች ለግብፅ ሲወግኑ ጥቅማቸውን አስልተው ነው፡፡ እነ እከሌ ለምን ከግብፅ ጋር አበሩ ተብሎ ቁዘማ ውስጥ መግባት ሞኝነት ነው፡፡ ይልቁንም 55 አባል አገሮች ያሉትን የአፍሪካ ኅብረት መጠቀምና መብትን ማስከበር የተሻለ ጥቅም ለማግኘት ይረዳል፡፡ ግብፅ የአሜሪካ ድርድር አለመሳካት ሲያሳስባት የዓረብ ሊግ ድጋፍን በመጠየቅ ሳትቆጠብ፣ ጀርመንን ጎትታ ወደ ድርድር ለማምጣት ጥረት ማድረጓን አለመጠርጠር የዋህነት ነው፡፡ መንግሥትም ሆነ በዙሪያው ሆነው የሚያማክሩት በሙሉ የግብፅን ፍጥነትና ተለዋዋጭነት በአርምሞ ከመመልከት ይልቅ፣ የአፍሪካ ኅብረትንና የዓባይ ተፋሰስ የራስጌ አገሮችን ለማንቀሳቀስ ይፍጠኑ፡፡ አዝጋሚው ዲፕሎማሲና ቀርፋፋው ቢሮክራሲ ለዘመናት ከተጣባው ድብርት ይላቀቅ፡፡ ኢትዮጵያ የውኃ ሀብቷን በፍትሐዊነት መጠቀም የምትችለው በሚያንቀላፋ አሠራር ሳይሆን፣ እጅግ በጣም ፈጣንና ቅጽበታዊ ውሳኔ ሰጪነትን በመካን ነው፡፡ የግብፅን ድብቅ ፍላጎት ማምከን የሚቻለው በዚህ ቁመና ላይ በመገኘት ብቻ ነው!,"ህዳሴ ግድብ,ግብፅ,አሜሪካ,ጀርመን,ዓብይ አህመድ",Amharic,ርዕሰ አንቀጽ,11 March 2020
https://www.ethiopianreporter.com/article/18303,የቀድሞ ጋዜጠኛና ታጋይ ወ/ሮ ነፃነት አስፋው  (1937-2012),,http://www.ethiopianreporter.com/sites/default/files/2020-03/amharic-I_9.jpg,ሔኖክ ያሬድ,በኢትዮጵያ የሴቶች የትግል ታሪክ ውስጥ ስማቸውን ካኖሩት መካከል ይገኙበታል፡፡ የ1983 ዓ.ም. የመንግሥት ለውጥ ተክትሎ ሥልጣኑን የተቆናጠጠው ኢሕአዴግ በተለያዩ ኃላፊነት ካስቀመጣቸው መካከል የሚጠቀሱት የጋዜጠኝነትና የኮሙዩኒኬሽን ባለሙያዋ ወ/ሮ ነፃነት አስፋው፣ በሽግግር መንግሥቱ ዘመን የፕሬዚዳንት ጽሕፈት ቤት የፕሬስና ኢንፎርሜሽን ኃላፊ ሆነው ሠርተዋል፡፡ኢፌዴሪ ከተመሠረተ በኋላም በሁለተኛው የፓርላማ ዘመን የሕዝብ ተወካዮች ምክር ቤት አባል የመንግሥት ረዳት ተጠሪ፣ የማስታወቂያ ሚኒስትር ዴኤታ ሆነውም ሠርተዋል፡፡ በ2003 ዓ.ም. መቀመጫውን ጂቡቲ ያደረገው የምሥራቅ አፍሪካ በይነ መንግሥታት (ኢጋድ) የሰላምና የፀጥታ ዘርፍ ዳይሬክተር ሆነው ካገለገሉ በኋላ፣ በአፍሪካ ኅብረት የኢጋድ ኦዲተር በመሆን እስከ 2010 ዓ.ም. መሥራታቸውን ገጸ ታሪካቸው ያስረዳል፡፡ ከቀዳማዊ ኃይለ ሥላሴ ዩኒቨርሲቲ በጂኦግራፊ የመጀመርያ ዲግሪያቸውን ያገኙት ወ/ሮ ነፃነት፣ በማስታወቂያ ሚኒስቴር በጋዜጠኝት ካገለገሉ በኋላ ወደ ጀርመን በመጓዝ በዶቼቨሌ ከዘጠኝ ዓመታት በላይ አገልግለዋል፡፡ በ1972 ዓ.ም. ሕወሓትን በመቀላቀል በትጥቅ ትግል ውስጥ ያለፉ ሲሆን፣ ለጋዜጠኞችና ለኪነት ቡድን አባላት ሥልጠና ይሰጡ እንደነበር ይወሳል፡፡ በሻዕቢያ ወረራ ወቅት ከ1990 ዓ.ም. እስከ 1992 ዓ.ም. በመንግሥት ቃል አቀባይነት ተመድበው ሠርተዋል፡፡ በጦርነቱ የተፈናቀሉትን ወገኖች፣ ምርኮኞች፣ በግንባር የነበረውን ሕዝብ እያነጋገሩ በጦርነቱ የነበረውን መረጃ ለሕዝብ በማቅረብም ይጠቀሳሉ፡፡ከአባታቸው አቶ አስፋው ንጉሥና ከእናታቸው መምህርት ትበርህ ተወልደ መድኅን ገብሩ መስከረም 17 ቀን 1937 ዓ.ም. በትግራይ ዓድዋ የተወለዱት ወ/ሮ ነፃነት፣ የመጀመርያ ደረጃ ትምህርታቸውን በንግሥተ ሳባ፣ ሁለተኛ ደረጃን በአዲስ አበባ እቴጌ መነን ትምህርት ቤት አጠናቀዋል፡፡ በመቀጠልም በአዲስ አበባ ዩኒቨርሲቲ ኮሌጅ ተመርቀዋል፡፡ በ1966 ዓ.ም. አብዮት ሲፈነዳ ከጀርመን ኮለኝ ለዘገባ የመጡት ወ/ሮ ነፃነት አዲስ አበባ እንደገቡ ሴት ልጅ የወለዱ ሲሆን፣ ስሟንም አብዮት አማኑኤል ብለው መሰየማቸው ገጸ ታሪካቸው ይገልጻል፡፡ መጽሐፍ ቅዱስን ወደ ትግርኛ የተረጎሙት አያታቸው አለቃ ተወልደ መድኅን ገብሩ የሥነ ጽሑፍ ፍቅር እንዳሳደሩባቸው የሚነገርላቸው ወ/ሮ ነፃነት፣ የሴቶችን የትግል ታሪከ ለትውልድ ሰንዶ ለማቆየት በተደረገው እንቅስቃሴ ከፍተኛ አስተዋጽኦ ማበርከታቸው ይወሳል፡፡ በ2011 ዓ.ም. በእግራቸው ላይ በደረሰ ጉዳት በአገር ውስጥና በውጭ ሕክምና ሲደረግላቸው ከቆዩ በኋላ፣ ሰኞ የካቲት 30 ቀን 2012 ዓ.ም. በ75 ዓመታቸው ያረፉ ሲሆን፣ ሥርዓተ ቀብራቸውም የትግራይ ምክትል ርዕሰ መስተዳድር ደብረ ጽዮን ገብረ ሚካኤል (ዶ/ር) እና የሕዝብ ተወካዮች ምክር ቤት ምክትል አፈ ጉባዔ ወ/ሮ ሽታዬ ምናለ በተገኙበት በመቐለ ከተማ ቅዱስ ገብርኤል ቤተ ክርስቲያን በሚገኘው የአርበኞች መካነ መቃብር ተፈጽሟል፡፡ ,ዜና እረፍት,Amharic,ማኅበራዊ,11 March 2020
https://www.ethiopianreporter.com/index.php/article/18325,ንብ ባንክ ለሆቴልና ቱሪዝም ዘርፍ ብድር ማስከፈያ ወለድ ላይ የ4.5 በመቶ ቅናሽ ማድረጉን አስታወቀ,,,ዳዊት ታዬ,ንብ ኢንተርናሽናል ባንክ የብድር ወለድ ማስከፈያ ምጣኔው ላይ በርካታ ማሻሻያ ለማድረግ ዝግጅት ላይ እንደሚገኝ አስታውቆ፣ ለሆቴልና ቱሪዝም ዘርፍ በሚውል ብድር ላይ እስከ 4.5 በመቶ የወለድ ቅናሽ ማድረጉን አስታወቀ፡፡ባንኩ በአሁኑ ወቅት በሁሉም የንግድ መስኮች ላይ ለሚሰጣቸው ብድሮች የወለድ ምጣኔውን ለመቀነስ የሚችልበትን ጥናት እያጠናቀቀ ሲሆን፣ ቅድሚያ በተሰጠው በሆቴልና ቱሪዝም ዘርፍ ብድር ላይ የሚያስከፍለውን የወለድ ምጣኔ ላይ ቅናሹን ይፋ አድርጓል፡፡ በሌሎች ዘርፎች ላይ ስላደረጋቸው የብድር ወለድ ቅናሾች ይፋ እንደሚያደርግ ገልጿል፡፡ ለሆቴልና ቱሪዝም ዘርፍ ቅድሚያ በመስጠት የወለድ ማሻሻያ የተደረገው ግን ሆቴልና ቱሪዝም ዘርፍ የውጭ ምንዛሪ አስገኚ ከመሆኑ ጋር በተያያዘ ሲሆን፣ ዘርፉን በማጎልበት የውጭ ምንዛሪ ግኝትን ከፍ ለማድረግ በመታሰቡ የወለድ ቅናሹ ለዚህ ዘርፍ ቅድሚያውን እንደሰጠ ባንኩ አስታውቋል፡፡በግል ባንኮች ላይ በአስገዳጅነት ሲተገበር የቆየው የ27 በመቶ የቦንድ ግዥ መመርያ እንዲነሳ በመደረጉ፣ ባንኮችም የለወድ ማስከፊያቸው ላይ ቅናሾችን እንዳደረጉ ሲገልጹ ተደምጠዋል፡፡ እስካሁን ተመሳሳይ ዕርምጃ መውሰዳቸውን በይፋ ካደረጉ ባንኮች መካከል አዋሽ ባንክ፣ ሕብረት ባንክና ዓባይ ባንክ ይጠቀሳሉ፡፡ ንብ ኢንተርናሽናል ባንክ በ2011 ዓ.ም. ያስመዘገበው የብድር ክምችት 19.4 ቢሊዮን ብር ሲሆን፣ በ2012 ግማሽ ዓመት ግን ከ23.3 ቢሊዮን ብር በላይ አስመዝግቧል፡፡ የተቀማጭ ገንዘብ መጠኑም ከ30 ቢሊዮን ብር በላይ ሆኗል፡፡ በዚሁ ወቅት ከታክስና ከሌሎች ተቀናሾች በፊት ከ750.2 ሚሊዮን ብር አትርፏል፡፡ ባንኩ በአሁኑ ወቅት የደረሰበት አጠቃላይ የሀብት መጠን ከ40 ቢሊዮን ብር በላይ ይገመታል፡፡  ,"ባንክ,ንብ ባንክ,ቱሪዝም,ሆቴል,ብድር",Amharic,ቢዝነስ,11 March 2020
https://www.ethiopianreporter.com/index.php/article/18250,የዓድዋ ድል ሥነ በዓል ድባብ,,http://www.ethiopianreporter.com/sites/default/files/2020-03/amharicI_0.jpg,በጋዜጣዉ ሪፓርተር,በሔለን ተስፋዬ‹‹ዘራፍ አካኪ ዘራፍዘራፍ አካኪ ዘራፍጠብመንጃ አንግቶ ከነጥይቱ ጎራዴ መዞ ሲሄድ ከቤቱወየውለት ጠላት አለች እናቱእንኳን እናቱ የወለደችው ኮራች አማቹ የተጋባችው››ይህ ፉከራ በታዳጊዎች የተስተጋባው የካቲት 23 ቀን 2012 ዓ.ም. የዓድዋ ድል 124ኛ ዓመት በተከበረበት የአዲስ አበባ ዳግማዊ ምኒልክ አደባባይ ነው፡፡ ታዳጊዎቹ ጋሻና ጦር መሰል ነገር ይዘው ጎርደድ እያሉ አንዳንዴም በጉልበታቸው በርከክ እያሉ ‹‹ዘራፍ…ዘራፍ›› እያሉ ትርኢቱን ሲያቀርቡ ለተመለከተ የመንፈስ እርካታን ይለግሳል፡፡አፄ ምኒልክ  ሐውልት ዘሪያ ያለው ሕዝብ እጅግ ብዙ ነው፡፡ ከሁሉም ሰዎች ገጽ የሚነበበው ደስታና የድል በዓሉን ለማክበር ቀደምት አባቶችንና እናቶች ይለብሱት የነበረውን ዓይነት በመልበስ ይበልጥ ድምቀት እንዲፈጠር አድርጎታል፡፡ የአፄ ምኒልክና የእቴጌ ጣይቱ አለባበስን ተላብሰው እነሱን አክለው፣ ጎርደድ እያሉ ለታዳሚው ከሚያቀርቡት ትዕይንት በተጨማሪ እነሱን የከበቡት አገልጋዮች፣ ፈረሶች፣ ጥሩንባ፣ ነጋሪትን ላየ ቀደምት የነበረውን በዓይን ማየት ባይቻልም በሐሳብ ወደ ኋላ የነበሩትን ትዕይንቶች እንዲታወስ ዕድል የሰጠ በዓል ነው፡፡የካቲት 23 ቀን 1888 ዓ.ም. የሰው ልጅ እኩል መሆኑን ኢትዮጵያውያን ለዓለም ሕዝብ ያሳወቁበት የድል ቀን ያሰኘው፣ ወራሪውን የጣሊያን ጦር ዓድዋ ላይ ድል የመቱበት ስለሆነ ነው፡፡ በዚህ የድል ቀን ከኢትዮጵያውያን አልፎ ሌሎች የአፍሪካ አገሮች አንገታቸውን ቀና ያደረጉበትም ጭምር ነው፡፡የዓድዋ የድል በዓልን በአዲስ አበባና በተለያዩ ከተሞች ሲያከብሩ ማየት የተለመደ ቢሆንም የዘንድሮው አከባበር እጅግ ያማረና በዛ ያለ ተሳታፊ የነበረበት መሆኑ ታይቷል፡፡በአዲስ አበባው አከባበር ሁሉም በየቡድኑ ሆኖ ፉከራውና ሽለላውን ያቀልጠዋል፡፡ ከመሀል ፒያሳ እስከ የዓድዋ ዘመቻ መታሰቢያ ድልድይ በተደረገው የእግር ጉዞ አንዳንዶች በፉከራና በቀረርቶ ሌሎች ደግሞ ኢትዮጵያን የሚያሞግሱ ዜማዎችን እያዜሙ ጉዞውን ቀጥለዋል፡፡ በተለይ ለዚህ የድል በዓል የኪነ ጥበብ ባለሙያዎች ቀድመው ከመሰናዳታቸው በበለጠ አባቶች ይታወሱ ዘንድ በባዶ እግራቸው ሲፎክሩና ሲሸልሉ ላየ ደስታን አጭሯል፡፡ዕለቱ የድል በዓል ሊባል የቻለው የቀደሙት አባቶች ለአገራቸው በአንድነት ሆነው በመታገላቸውና መስዋዕት በመሆናቸው ጭምር ነው ሲሉም ተሰምተዋል፡፡የዓድዋ የድል በዓል አከባበር ከተንፀባረቁባቸው መልዕክቶች ብዙዎች አንድነትንና ሰዋዊነትን የሚያንፀባርቁ ናቸው፡፡ወጣቶች ካንፀባረቋቸው ሐሳቦች መካከል ‹‹እንነጋገር ያገሬን ነገር››፣ ‹‹እንነጋገር የዓባይን ነገር›› ጎልተው ተሰምተዋል፡፡ በተለይም የህዳሴ ግድብ ዙሪያ የበዓሉ ተሳታፊዎች ይበልጥ አንድ መሆናቸውን አሳይተውበታል፡፡ በዋዜማው የካቲት 22 ቀን በሰውኛ ፕሮዳክሽን ኢንተርቴይመንት አማካይነት የተዘጋጀው ‹‹ምሕረት ዋዜማ›› ቴአትር የበዓሉ መንደርደርያ ሆኗል፡፡በሚካኤል ሚሊዮን፣ ምንተስኖትና መዓዛ ታከለ የተደረሰውና 150 ተዋንያን የተሳተፉበት ‹‹ምሕረት ዋዜማ›› ቴአትር የአፄ ምኒልክ ሩህሩህነት ብሎም ቀደምት የነበረውን የሰዎች መደመማጥና የሃይማኖት አባቶች ተሰሚነት በከፊል ያንፀባረቀ ነው፡፡ የዘንድሮ የዓድዋ ድል በዓል አብዛኛው ሐሳብ በይበልጥ አገራዊ አንድነት ላይ ያንፀባረቀ ነው፡፡ በሌላ በኩል ‹‹ኢትዮጵያዊነት›› ዝክረ ዓድዋ ልዩ የኪነ ጥበብ ምሽት ሌላኛው የዓድዋ ድል በዓል የተከበረበት ነው፡፡ በምሽቱ አጭር የመድረክ ቴአትር፣ ግጥም፣ ፉከራ ሽለላና ቀረርቶ የቀረበ ሲሆን ተጋባዥ እንግዶች በዓሉን በማስመልከት የተለያዩ መልዕክቶችን ለታዳሚያን አቅርበዋል፡፡ ከመልዕክቶቹ መካከል የዓድዋ ድል በዓል የጥቂት ወይም የአንድ ጎራ ተደርጎ ብቻ የሚወሰደው አካሄድ መቅረት እንዳለበትና በዓሉ የጥቁር ሕዝብ ድልነት በተጨማሪ የሰው ልጅ እኩልነት የተረጋገጠበት መሆኑ ይገኙበታል፡፡ በሌላ በኩል የኢትዮጵያ ህዳሴ ግድብን ኢትዮጵያዊ በሙሉ ባለው አቅምና ችሎታ ግድቡን ከማጠናቀቅ ባሻገር ከግድቡ ጋር በተያያዘ ጉዳይ ለሚፈጥረው ነገር በሙሉ ኢትዮጵያውያን ዕገዛ ማድረግ እንደሚገባቸው ተንፀባርቋል፡፡የዓድዋ ድል ቀደምት አባቶችና እናቶች የእርስ በእርስ ሽኩቻዎችን ወደ ጎን ትተው ለአገራቸው አንድ በመሆናቸው የመጣ ድል በመሆኑ አሁንም በአገር ህልውና በሚመጣ ጉዳይ አንድ መሆን ይጠይቃል የሚሉ ሐሳቦች በምሽቱ በይበልጥ ተደምጠዋል፡፡,"የዓድዋ ድል,ዳግማዊ ምኒልክ አደባባይ",Amharic,ኪንና ባህል,4 March 2020
https://www.ethiopianreporter.com/index.php/article/18269,በቅርፅና መስመሮች የሕይወት ሒደት የታየበት ዓውደ ርዕይ,,http://www.ethiopianreporter.com/sites/default/files/2020-03/amharicI_11.jpg,በጋዜጣዉ ሪፓርተር,በሔለን ተስፋዬሐሳብ፣ ስሜት፣ ፍላጎት፣ ጥንካሬ፣ ነፃነት፣ አለመተማመን፣ ፍርሃት፣ ደስታ፣ ሐዘን፣ ጨለማ፣ ብርሃን የተንፀባረቀበት የቅርፃ ቅርፅና ሥዕል ዓውደ ርዕይ ነው፡፡በጣውላ ተጠርበው በብዙ ልፋት ለዕይታ ሲቀርብ ከሙያው ውጪ ላሉ ሰዎች እንዴት? ቢያስብልም በዘርፉ ለሚሰማሩ ሰዎችን ግርምትን ያጭራል፡፡ከጣውላ የተሠሩ ቅርፃ ቅርፆች በቁጥር ስድስት ናቸው፡፡ ነገር ግን ወደ ዓውደ ርዕይ ሲገቡ ቀድሞ ከመስመር ሥዕሎቹ የሰው ዕይታ ውስጥ የሚገቡት ቅርፃ ቅርፆች ናቸው፡፡ ብዙ የተለፋበት፣ የተደከመበት እንደሆነ ያስታውቃል፡፡ የአንዳንዶቹ ቅርፃ ቅርፆች ሥራ በአንድ ጊዜ ይኼ ነው ለማለት ስለሚያዳግት ረዘም ላሉ ደቂቃዎች ማጤን፣ ማሰላሰልና ማሰብ ይጠይቃል፡፡ምንም እንኳን በዘርፉ የሚገኙ ባለሙያዎች ስለ ቅርፃ ቅርፆቹ ሐሳብ ቀረብ ያለ ሐሳብ ቢያቀርቡም የሁሉም ሐሳብ ግን እንደየግለሰቡ ዕይታ የተለያየ ነው፡፡ይህ የሆነበት ምክንያት ደግሞ በቀላሉ ተገማች ባለመሆኑ በበለጠ ሰዎች በየራሳቸው ዕይታ ስለሚረዱት ወይም የቀራፂው የሐሳብ ጥልቅ መሆን አልያም የፈጠራ ሐሳቡ እጅግ ከተለመደው አሠራር መለየቱ በመሆኑ እንደሆነ ይረዳል፡፡ከስድስቱ ቅርፃ ቅርፆች አንደኛው ነፃነትን፣ እንቅስቃሴ፣ ውበትን ጥንካሬ፣ ማንነት፣ ቻይነትን በአንድ ላይ አጣምሮ የያዘ ቢሆንም ከዘርፉ ባለሙያዎች ውጭ ይህን ለመገመት ጊዜ ሊወስድ ይችላል፡፡ ከዚህ በበለጠ ግን ምንድነው? የሚል ጥያቄ ሊያጭር የሚችል ዓይነት ሥራ ነው፡፡ የነፃነት ስያሜ ያለው ቅርፅ በሴት አምሳያ የተቀረፀ ሲሆን ይበልጡኑ ውበት ከመላበሱ ባሻገር የተሠራበት ጣውላ ይበልጥ አንፀባራቂ አድርጎታል፡፡በቅርፁ ላይ መስመር አለው፣ ለቀራፂው የተለየ ሐሳብ ያስተላልፉ ዘንድ ይበልጥ እገዛ ሲያደርግ በእንሰት የተወከለው ቅርፅ ነፃነት ያለ ገደብ እንዲሁም ጣውላው ያለው ተፈጥሮአዊ መስመሮች ተደምረው ሒደትን፣ የሕይወት ቀጣይነት እንዲያስተላልፉ ተደርገው መሠራታቸው ቀራፂዋ ታስረዳለች፡፡ ሌሎችም በጣውላ የተሠሩ ሥራዎች ይገኛሉ፡፡ የእናትና ልጅ ቁርኝት የተገለጸበት ቅርፅ እጅግ ሳቢና ውብ ነው፡፡ እናትና ልጅን ቅርፅ የተገለጸው እናት በአስተቃቀፍ ከምትገልጸው ፍቅር በተጨማሪ ከማሕጸን ጀምሮ ያለውን የእናትን ኃላፊነትን፣ ፍቅርንና በሁለቱ መካከል መነጣጠል አለመኖርን በእጥፍ የሚያሳይ ነው፡፡በሌላ በኩል ጋሻ የተሠራበት መንገድ ሌላኛው በዓውደ ርዕዩ የተካተተ ሲሆን፣ ሐሳቡም ሰዎች በሕይወታቸው የሚተማመኑበት ነገር ላይ በአስፈላጊ ሰዓት (የቁርጥ ቀን) መና የሚሆንበት ወይም አንዳንድ ነገሮች ከአቅም በላይ ችግሮች ከመጣ ጋሻም አይሠራም፣ ዕውቀት አይሠራም አንድ ነገር ብቻ ይሠራል እሱም ‹‹ፈጣሪ›› የሚል ትርጓሜ ያለው ቅርፅ ነው፡፡የጋሻ ቅርፅ የተሠራው ከጣውላ ሲሆን ሙሉ ክብ ሳይሆን ከወገቡ በላይ በመዳብ አንደ ጃርት በተሰካለት ቅርፅ የያዘ ነው፡፡ በሌላ በኩል በሥዕልና ቅርፅ ቅርፅ ዓውደ ርዕዩ 16 የመስመር ሥዕሎች ለዕይታ ቀርበዋል፡፡የሰው ልጅ ከማሕፀን ጀምሮ የማደግ ሒደት እንዳለው ሁሉ የአንድ ሥዕል ዕድገት፣ ውበት በመጨረሻው የውበት የሚለየው የመስመሮቹ ድምር ነው፡፡በሌላ በኩል ፍርሃት (መርበትበት) በደስታና ሐዘን የሚገልጸው መስመር ሥዕል አንዱ ሲሆን አቃፊነትና ሌሎችም የመስመርና የነጠብጣብ ብዛት የተገለጹ ሥዕሎች በዓውደ ርዕዩ ተካተዋል፡፡ በመስመር የተሠራው ሥዕሎች ቀለም ስለሌለው ሁሉም ባለሙያ ሆነም አልሆነም ያለ ገደብ በታየው ልክ የራሱን እንዲያስብ ዕገዛ ያደርጋል፡፡ሥራዎቿን ያቀረበችው በዓውደ ርዕይ አዲስ ኪዳን አምባዬ ሥዕሎቹ ጎብኚው ሊያስብ የፈለገውን ነገር ያለ ገደብ እንዲያስብ የሚረዳ እንደሆነ ትናገራለች፡፡በብዙ መስመሮች የተሠሩ ሥዕሎች ኢትዮጵያ ውስጥ ከተለመደው አሣሣል ዘይቤ ወጣ ቢልም የተለያዩ ስሜቶች፣ እሳቤዎች ቦታዎች የተገለጸበት መንገድ ነው ትላለች፡፡ ሥዕሎቹንና ቅርፃ ቅርፆቹን የሚጎበኙት ሰዎች ይደነቃሉ፣ ይገረማሉ፣ ግራ ይጋባሉ፣ ያጤናሉ፣ ያብሰለስላሉ፣ ጥያቄ ይጠይቃሉ የምትለው ሠዓሊዋ፣ ሥዕል (ቅርፃ ቅርፅ) እንደዚህ ሲሆን ያድጋል፣ በተጨማሪም የተሻለና የተለየ አቀራረብ ተይዞ እንዲመጣ ይጋብዛል ብላለች፡፡ በአሜሪካ ሜኔሶታ የሥነ ጥበብ ኮሌጅ በእንጨት ዲዛይን ስፔሻላይዝድ አድርጋ የተመረቀችው ዲዛይነር አዲስ ኪዳን አምባዬ በተለያዩ አገሮች መዲናዎች በዋሽንግተን ዲሲ፣ ፖርትላንድ፣ ማይኒ፣ ቺካጎ፣ ጋና ላይ በተለያየ ጊዜያት ሥራዎቿን አቅርባለች፡፡አንዳንደ ሠዓሊዎች ዕምቅ ችሎታ ያላቸው ቢሆንም ራሳቸውን ከመፈለግ ይልቅ የሰዎችን በመቅዳት የራሳቸውን ችሎታ በራሳቸው ሲያጠፉ ይታያሉ የምትለው አዲስ ኪዳን ተሰጧቸውን ለማውጣት ያለውን ችግር ተቋቁመው ማለፍ ይጠበቅባቸዋል ብላለች፡፡በሌሎች የዓለም አገሮች ሥዕል፣ ቅርፅ ቅርፅ ማኅበረሰቡም ሆነ የመንግሥት አካል ትልቅ ቦታ በመስጠቱ ለአገሮቹ ገቢ በማስገኘት ግንባር ቀደም እንደሆነ ትናገራለች፡፡ከዚህም በተጨማሪ ባለሀብቶች ጭምር በዘርፉ ስለሚሳተፉ መንግሥት ለዘርፉ ዕገዛ ባያደርግ እንኳን በሌሎች ግለሰቦች ከፍ እንዲል ይደረጋል የምትለው አዲስ ኪዳን፣ በኢትዮጵያም የዚህ ዓይነቱ አካሄድ መተግበር አለበት ብላለች፡፡ አዲስ ፋይን አርት ጋለሪ ‹‹ነፃነት›› በሚል ርዕስ ያቀረበው ዓውደ ርዕይ ሚያዝያ አጋማሽ 23 ድረስ ለጎብኚዎች ክፍት ሆኗል፡፡ ,"ዓውደ ርዕይ,ሥነ ቅርፅ,ሥዕል",Amharic,ኪንና ባህል,8 March 2020
https://www.ethiopianreporter.com/index.php/article/18319,የድሉ ትውስታ,,http://www.ethiopianreporter.com/sites/default/files/2020-03/Art.gif,በጋዜጣዉ ሪፓርተር,በተመስገን ተጋፋው“የካራማራ ድል ኢትዮጵያውን ለአገራቸው ሉዓላዊነት ያላቸውን ቀናዒነት ቀፎው እንደተነካ ንብ በኅብረት በመቆም ገልጸውታል፡፡ ለሰንደቃቸው ያላቸውን ልባዊ ፍቅር ውድ የሆነውን የሕይወት መስዋዕነት በመክፈል በደማቅ የደም ቀለም ጽፈውታል፡፡ ለዘመናት የተገመደው የማይጠበስ አንድነታቸውን በደም ፍሳሻቸውና በአጥንት ፍላጫቸው በድጋሚ በፅኑ መሠረት ላይ ገንብተውታል፡፡” ይህ ኢትዮጵያ በ1970 ዓ.ም. የካቲት 26 ቀን በወራሪው የሶማሊያ ጦር ላይ ድል የተቀዳጀችበት 42ኛ ዓመት የካቲት 26 እና 29 ቀን 2012 ዓ.ም. በተከበረበት ወቅት ድሉን በሚዘክረው መሰናዶ ላይ ከተስተጋቡት ኃይለ ቃሎች አንዱ ነው፡፡ በ‹‹ታላቋ ሶማሊያ›› ቅዠት የተለከፉት የሶማሊያ መሪዎች እነዚያድ ባሬ በምሥራቅ ኢትዮጵያ 700 ኪሎ ሜትር ድረስ ዘልቀው ተቆጣጥረው ነበር፡፡ መደበኛውና ሕዝባዊው ሠራዊት በወሰዱት አጸፋ የሶማሊያ ጦር በጅግጅጋ ካራማራ ተደምስሷል፡፡  የዚህን ታላቅ ድል ገድል በዕለተ ቀኑ በአዲስ አበባ ትግላችን ሐውልት ሥር፣ በኢትዮጵያና ኩባ ወዳጅነት ፓርክ እንዲሁም እሑድ የካቲት 29 በዋቢ ሸበሌ ሆቴል አዳራሽ የቀድሞ የኢሕዲሪ ምክትል ፕሬዚዳንት ሌተና ኮሎኔል ፍሥሐ ደስታና በዓውደ ውጊያው የዋሉ የቀድሞ ሠራዊት ከፍተኛ መኮንኖችና የተለያዩ የኅብረተሰብ ክፍሎች ተገኝተዋል፡፡ለገድሉ ክብር በተዘጋጀው ጽሑፍ እንደተገለጸው፣ በምሥራቅ 700 ኪሎ ሜትር፣ በደቡብ 300 ኪሎ ሜትር ጣልቃ በመግባት የኢትዮጵያ ሉዓላዊ ግዛቷን በኃይል የተቆጣጠረችውን ሶማሊያን ለማስወገድ ከተፈጸሙት ተዘርዝረው ከማያልቁ የሠራዊቱ ጀብዶች መካከል ለአብነት ያህል፣ የሐረር አካዴሚና የበረራ ትምህርት ጥምር ምሩቅ የሆኑ የአዲስ አበባው ፍሬ የአየር ኃይሉ ነብር ጀግናው ብርጋዴር ጄኔራል ለገሰ ተፈራ በF5-E ጀታቸው አማካይነት በአየር ላይ ውጊያ አምስት የሶማሊያ ሚግ 21 ጀቶችን በመምታት ከአየር ወደ መሬት አራግፈዋቸዋል፡፡   ጄኔራል ለገሰ በጠላት ተይዘው ለ11 ዓመታት በሶማሊያ እስር ቤቶች የስቃይ ሕይወት አሳልፈው ወደ አገራቸው ተመልሰዋል፡፡ ለወደር የለሽ የጀግንነት ሥራቸውም በጊዜው የአገሪቱ የመጨረሻ ደረጃ የሆነው የኅብረተሰባዊት ኢትዮጵያ የጀግና ሜዳይ ተሸልመዋል፡፡በተመሳሳይ መልኩ ሌላው ጀግና የእናት አገር ጥሪ ሰምቶ በለጋ ዕድሜው ከቀድሞ ወለጋ  ክፍለ አገር አሶሳ አውራጃ ቤጊ ወረዳ የመጣው ሻለቃ ባሻ አሊ በርኬ ነው፡፡  ሻለቃ ባሻ አሊ በኡሸሪፍ ግንባር ሦስት የጠላት ታንኮችን በእጅ ቦምብ በማቃጠል በግንባሩ ለነበረው ድል ወሳኝ ሚና ተጫውቷል፡፡ ለዚህም ሥራው የላቀ የጀብድ ሜዳይ ተሸላሚ ሆኗል፡፡ ሁሉም ኢትዮጵያዊ ከአራቱም ማዕዘናት የብሔርና የሃይማኖት አጥር ሳያግደው በጠነከረ የአንድነት መንፈስ በመላበስ ደሙን አፍስሶ፣ አጥንቱን ከስክሶ ነው ይህንን ታላቅ ድል ማስመዝገብ የተቻለው ይላል የሚለው ዝክረ ነገሩ፣ ለድሉ ዕውንነት ከኢትዮጵያውያን በተጨማሪም የኩባውያን፣ የሩሲያውያንና የደቡብ የመን ሠራዊት የሕይወት መስዋዕትነት ከፍለውበታል፡፡ የካራማራ ድል መዳረሻ‹‹ሆ ብሎ ተነሳ ሠራዊቱ ጉዞ ጀመረ እየዘመረ አቀበቱን ጋራ ቁልቁለት ወጣ ወረደ ሠራዊቱ አገሬ መመኪያ ክብሬ አትደፈርም እናት አገሬ… ›› እያለ እየዘመረ፣ እየፎከረ የካቲት 23 ቀን 1970 ዓ.ም. የዓድዋ ድል ዕለት የኢትዮጵያ ጦር በጭናቅሰንና በቆሬ በኩል ወደ ጅግጅጋ አቅጣጫ የተጠናከረ ቅንጅታዊ የጎህ ማጥቃት ዘመቻ ከፈተ፡፡ የሶማሊያ ጦርም ጥቃት ይመጣብኛል ብሎ ባልጠበቀው አቅጣጫ በመዋጋቱ ተደናገጠ፡፡ ጅግጅጋንም ላለመልቀቅ ተሟሟተ፡፡ ሶማሊያ በዚህ መደናገጥ ውስጥ እያለች ከጀልዴሳ ግንባር ሌላ ጥቃት ተከፈተባት፡፡ የሶማሊያም ሠራዊት ጅግጅጋን ከለቀቀ ትልቅ የሞራል ውድቀት እንደሚገጥመው ያውቃል፡፡ በመሆኑም ከጅግጅጋ በስተ ምዕራብ በኩል ባለው ካራማራ ተራራ ላይ ማዘዣ ጣቢያውን በመሥራት በከፍተኛ ደረጃ ተከላከለ፡፡ ሆኖም በለስ አልቀናውም፡፡ ጥቃቱ በሁሉም ግንባር የተከፈተ በመሆኑ አጋዥ ሠራዊት ከየትም ማንቀሳቀስ አልቻለም፡፡ በውጤቱም የካቲት 26 ረፋድ ላይ በካራማራ ከባድ ሽንፈት ተጎነጨ፡፡ በውጤቱም ከሞትና መቁሰል የተረፈው የጠላት ሠራዊት መሣሪያውን እያንጠባጠበ ጅግጅጋን በመልቀቅ ወደ ሐርጌሳ መስመር አፈገፈገ፡፡ እሑድ የካቲት 26 ቀን 1970 ዓ.ም. ላይ በአካባቢው የነበረ ሠራዊት ወድቃና ተዋርዳ የነበረችውን ሰንደቅ ዓላማ መልሶ ከፍ አድርጎ በክብር ሰቀለ፡፡ የካቲት 27 ቀን ንጋት ላይ የኢትዮጵያ ሠራዊት የጅግጅጋ ከተማን ተቆጣጠረ፡፡ የኢትዮጵያና ኩባ ጥምር ጦር በቆላው ምድር ላይ በመገስገስ በጄልዴሳ ግንባር የተከማቸውን የሶማሊያ ጦር ለሦስት ተከታታይ ቀናት በመውጋት ደመሰሰው፡፡ የካቲት 30 ጥምር ጦሩ ግዳጁን በማጠቃለል ከኢትዮ ጂቡቲ የባቡር መስመር በስተደቡብ ያሉ ከተሞችን ሙሉ በሙሉ ተቆጣጠረ፡፡ ከሐረር የተንቀሳቀሰው ጦር ደግሞ በሰሜን በኩል ግዳጁን በቀላሉ በመፈጸም ኮምቦልቻን አልፎ እስከ ኤጀርሳ ጎሮ ድረስ ገስግሷል፡፡ በሐረር በስተደቡብ የተንቀሳቀሰው ጦር ግን ከሶማሊያ ሠራዊት ከፍተኛ መከላከል ገጥሞታል፡፡ የኢትዮጵያ ጦር የካቲት 29 ቀን ፊዲስ ከተማን የተቆጣጠረው ከባድ መስዋዕትነት ከከፈለ በኋላ ነው፡፡ በባሌና በነገሌ ቦረና ግንባር የተሠለፈው ጦር ግን ጠንካራ መከላከል ሳይገጥመው እስከ ሶማሊያ ጠረፍ ድረስ እየገሰገሰ ከተሞችን ሁሉ በቀላሉ ለመቆጣጠር ችሏል፡፡ ከአራት አሠርታት በፊት የተገኘው አኩሪ ድል በትውልድ ሲታሰብ እንዲኖር ለማድረግ ብሔራዊ በዓል ሆኖ በየዓመቱ መከበር አለበት የሚሉት የኢትዮጵያና የኩባ የወዳጅነት ማኅበር ፕሬዚዳንት አቶ አበበ አያሌው ናቸው፡፡ የካራማራ ድል በአገር አቀፍ ደረጃ እንዲከበር ጉዳዩ ከሚመለከታቸው አካሎች ጋር በመሆን ከፍተኛ ጥረት እንደሚደረግም ሳይገልጹ አላለፉም፡፡ ,"ካራማራ,የኢትዮጵያና ሶማሊያ ጦርነት",Amharic,ኪንና ባህል,11 March 2020
https://www.ethiopianreporter.com/index.php/article/18317,በሱዳን ጠቅላይ ሚኒስትር ላይ የተቃጣው ግድያ,,http://www.ethiopianreporter.com/sites/default/files/2020-03/alem2.gif,ምሕረት ሞገስ,ሱዳንን ለ30 ዓመታት የገዟት የቀድሞው ፕሬዚዳንት ኦማር አል በሽር በተቀሰቀሰው አብዮት ከሥልጣን ከተወገዱ ዓመት ሊሞላ ቀናት ናቸው የቀሩት፡፡ አል በሽርን ከሥልጣን ለማውረድ በተቀሰቀሰው አመፅ በወታደሩና በሲቪሉ መካከል በተፈጠረው ጎራ አገሪቱ ልትፈራርስም ተቃርባ ነበር፡፡ በርካታ ምሁራን በወቅቱ ታስረዋል፣ ተደብድበዋል፣ 241 ሰዎችም የጥይት ሰለባ ሆነዋል፡፡ ሴቶች ተቃጥለዋል፣ ንብረቶች ወድመዋል፡፡በወቅቱ ዳቦ ላይ በተጨመረ ዋጋ የተቀሰቀሰው አመፅ ጋብ ያለው የመከላከያ ሠራዊቱ አል በሽርን አውርዶ ሥልጣን ከተቆጣጠረ በኋላ ነበር፡፡ ሆኖም ወታደራዊ መንግሥቱ ሥልጣን ይዞ ሊቆይ አልቻለም፡፡ አገሪቱን ማስተዳደር እንደ ጀመረ ነበር ምሁራን፣ ወጣቶችና የሙያ ማኅበራት ወታደራዊ መንግሥት አያስፈልገንም ብለው ተቃውሞ የወጡት፡፡ ጎዳና ላይ ቁጭ በማለትና ከጤና ባለሙያዎች በርካቶችን ሳይጨምር የሥራ ማቆም አድማ ያደረጉት ሱዳናውያን የኋላ ኋላ በኢትዮጵያ አደራዳሪነት ለዛሬ ህልውናቸው በቅተዋል፡፡ለዛሬዋ የሱዳን ህልውና ትልቁን ሚና የተጫወተችው ኢትዮጵያ፣ ከወታደሩና ከሲቪሉ የተወጣጣ የሽግግር መንግሥት እንዲመሠረት አስችላለች፡፡ በሲቪሎች ላይ ይወሰድ የነበረው ዕርምጃም ያከተመው ሁለቱ ወገኖች ተደራድረው የሽግግር መንግሥት ከመሠረቱ በኋላ ነው፡፡ከመከላከያውና ከሲቪል ማኅበረሰቡ የተወጣጡ 11 አባላት ያለው ምክር ቤት ለሦስት ዓመት እንዲያስተዳድር ታስቦ ሥራውን ከጀመረ ከመንፈቅ በላይ አስቆጥሯል፡፡ በጠቅላይ ሚኒስትርነትም እ.ኤ.አ. በ1956 በሱዳን የተወለዱትንና በኢኮኖሚ፣ በፖሊሲ አርቃቂነትና በአፍሪካ ያለውን ኢኮኖሚያዊ ዕድገት በመተንተን ከ30 ዓመት በላይ ልምድ ያላቸውን አብደላ ሃምዶክ ሰይሟል፡፡ እኚህ ሰው ሱዳንን ሊበታትን የደረሰውን ውጥረት በማርገብ ሰላም እንዲሰፍን ከማስቻላቸውም በላይ ሪፎርም በማካሄድ አገሪቷን በሙስና ሲበዘበዙ የኖሩትን በቁጥጥር ሥር እንዲውሉ አስችለዋል፡፡ሰላም ሰፍኖም ሱዳናውያን ከቀደመው የተሻለ እየኖርን ነው በሚሉበት በአሁኑ ወቅት ሱዳን የሽብር ጥቃትን አስተናግዳለች፡፡ ምርጫ እስኪከናወን ሥልጣን ላይ የመጡት ጠቅላይ ሚኒስትር ሃምዶክ ላይ የግድያ ሙከራ ተደርጓል፡፡ሰኞ የካቲት 30 ቀን 2012 ዓ.ም. ወደቢሮዋቸው በማቅናት በነበሩት ሃምዶክ ላይ የተቃጣው የግድያ ሙከራ ባይሳካም በጠባቂዎቻቸው ላይ ጉዳት ስለመድረሱ ግን አልጄዚራ ዘግቧል፡፡የአገሪቱ ቴሌቪዥን በሱዳን ዋና ከተማ ካርቱም በመኪና ላይ የተጠመደ ቦምብ ፍንዳታ ቢከሰትም ጠቅላይ ሚኒስትሩ ከግድያ ሙከራው ማምለጣቸውን አሳውቋል፡፡ እሳቸውም በትዊተር ገጻቸው ደህና መሆናቸውንና በጥሩ ሁኔታ ላይ እንደሚገኙ ማስፈራቸውን አልጄዚራ አክሏል፡፡ኦማር አልበሽር ለዓለም አቀፍ ፍርድ ቤት ተላልፈው እንዲሰጡ መንግሥቱ ባሳለፈው ውሳኔ ቅሬታ ውስጥ የገቡ ዜጎች ባሉበትና በታላቁ የኢትዮጵያ ህዳሴ ግድብ ዙሪያ ኢትዮጵያ ሱዳንና ግብፅ የሚያደርጉት ድርድር ፈር ባልያዘበት ሆኖም ሱዳን በኢትዮጵያ ሐሳብ ላይ ባደላችበት ወቅት በጠቅላይ ሚኒስትሩ ላይ የተቃጣው ግድያ ኃላፊነት የወሰደ አካል የለም፡፡‹‹የተፈጠረው ሁኔታ ሱዳን የጀመረችውን የለውጥ ጉዞ አያደናቅፍም፡፡ ይህ ምንም ማለት አይደለም፡፡ ድርጊቱ አብዮቱ ተጠናክሮ እንዲቀጥል ያደርገዋል፤›› ብለዋል፡፡ጠቅላይ ሚኒስትር ሃምዶክ ቢሯቸው ሆነው እየሳቁ የተነሱትን ፎቶ ማጋራታቸውም ታውቋል፡፡ ሁለት ነጫጭ የባለሥልጣናት መኪኖች በፍንዳታው የተወሰነ ጉዳት የደረሰባቸው ሲሆን፣ አንደኛው ግን በመጥፎ ሁኔታ መጎዳቱን የሚያሳይ ምሥሎች በየመገናኛ ብዙኃኑ ታይተዋል፡፡የአገሪቱ የደኅንነት ምክር ቤት ጥቃቱን ያወገዘ ሲሆን፣ ጥቃቱን የፈጸሙ አካላትን መርምሮ በማውጣቱ ረገድ አጋር ከሆኑ አገሮች ጋር በትብብር ለመሥራት ፍላጎት እንዳለው አሳውቋል፡፡የማስታወቂያ ሚኒስትር ፋይሰል ሳሊህ በበኩላቸው ከሽብር ጥቃቱ ጀርባ ማን እንዳለ ምርመራ ሥራ መጀመሩን አሳውቀዋል፡፡ የሸብር ሙከራንና ያረጀውን የቀድሞ ሥርዓት ለማፈራረስ ጠንክረው እንደሚሠሩም አክለዋል፡፡በተባበሩት መንግሥታት የቀድሞ የኢኮኖሚ ባለሙያ ሚስተር ሃምዶክ የሱዳን ጠቅላይ ሚኒስትር ከሆኑ በኋላ በኢኮኖሚው ላይ እያደረጉ ባለው ሪፎርም እምቢተኝነታቸውን ያሳዩና የአልበሽር ቀኝ እጅ የነበሩ ዜጎች እንዳሉ ሮይተርስ አስፍሯል፡፡ለሱዳን የተሻለ ሕይወት ለማምጣት ከባድ መስዋዕትነት የከፈሉትና አብዮቱ ሁሌም በሰላማዊ ሰዎች ይጠበቃል የሚሉት ሚስተር ሃምዶክ፣ ከሱዳን ዳርፉር ጋር ከነበረው ድርድር በኋላ የ76 ዓመቱን አልበሽር ለዓለም አቀፍ ፍርድ ቤት አሳልፈው እንደሚሰጡ አሳውቀዋል፡፡አልበሽር እ.ኤ.አ. በ2003 በዳርፉር ብጥብጥ እንዲቀሰቀስም ሆነ የዘር መጥፋት እንዲከሰት አላደረግኩም ብለው ቢናገሩም ሰሚ አላገኙም፡፡ ሙስና ፈጽመዋል ተብለው የሁለት ዓመት እሥራት የተፈረደባቸውና ዘብጥያ የወረዱት አል በሽር፣ ለዓለም አቀፍ ፍርድ ቤት ተላልፈው መሰጠት እንደሌለባቸው ደጋፊዎቻቸው መወትወታቸውን አልተዉም፡፡በሱዳን ሕግ መሠረት ከ70 ዓመት በላይ ዕድሜ ያላቸው ሰዎች እስር ቤት እንዲገቡ የማይደረግ ቢሆንም፣ ይህንን ተላልፎ በ76 ዓመቱ በሽር ላይ የተሰጠው ፍርድ ትክክል አይደለም የሚለው ጥያቄ መልስ ባላገኘበት፣ አሳልፎ ለውጭ መስጠቱ ተገቢ እንዳልሆነ የሚገልጹት የበሽር ደጋፊዎች፣ የኢኮኖሚ ሪፎርሙንም የሚቀበሉት አልሆነም፡፡ ሆኖም እነዚህን ጉዳዮች ወደ ጎን በመተው በአገሪቷ የለውጥ ጉዞ እየተደረገ ይገኛል፡፡,"ሱዳን,የግድያ ሙከራ,አብደላ ሀምዶክ,ኦማር አል በሽር",Amharic,ዓለም,11 March 2020
https://www.ethiopianreporter.com/index.php/article/18085,ክቡር ሚኒስትሩ ከአንድ ተቃዋሚ ፓርቲ መሪ ጋር ተገናኝተው እያወሩ ነው,,http://www.ethiopianreporter.com/sites/default/files/2020-02/kibur%20ministerrr_2.jpg,በጋዜጣዉ ሪፓርተር,[ክቡር ሚኒስትሩ ከአንድ ካድሬ ጋር ስብሰባ ላይ ተገናኝተው እያወሩ ነው][ለክቡር ሚኒስትሩ የቀድሞ ሚኒስትር ስልክ ደወሉላቸው][ክቡር ሚኒስትር ከሌላ ሚኒስትር ጋር ተገናኝተው እያወሩ ነው][ክቡር ሚኒስትሩ ከአንድ ተቃዋሚ ፓርቲ መሪ ጋር ተገናኝተው እያወሩ ነው],,Amharic,ክቡር ሚኒስትር,5 February 2020
https://www.ethiopianreporter.com/index.php/article/18328,ክቡር ሚኒስትሩ ቢሮ ደላላ ወዳጃቸው ገባ,,http://www.ethiopianreporter.com/sites/default/files/2020-03/kibur%20ministerrr_0.jpg,በጋዜጣዉ ሪፓርተር,[ክቡር ሚኒስትሩ ቢሮ አንድ ባለሀብት ገባ][ክቡር ሚኒስትሩ ቢሮ ደላላ ወዳጃቸው ገባ][ክቡር ሚኒስትሩ ከአንድ የተቃዋሚ ፓርቲ መሪ ጋር ተገናኙ][ክቡር ሚኒስትሩ በቅርቡ ከእስር ከተለቀቀ ሰው ጋር ተገናኙ],,Amharic,ክቡር ሚኒስትር,11 March 2020
https://www.ethiopianreporter.com/article/17936,‹‹ድሮም ዛሬም የገበሬው ጥያቄ የብሔር ብሔረሰብ ጉዳይ ሳይሆን የኢኮኖሚ ነው››,,http://www.ethiopianreporter.com/sites/default/files/2020-01/amharic-I_24.jpg,ብርሃኑ ፈቃደ,ደምስ ጫንያለው (ዶ/ር)፣ የኢኮኖሚ ባለሙያደምስ ጫንያለው (ዶ/ር) ከአዲስ አበባ ዩኒቨርሲቲ የቀድሞው የአለማያ እርሻ ኮሌጅ በግብርና ኢኮኖሚክስ በ1972 ዓ.ም. የመጀመርያ ዲግሪያቸውን ከያዙ በኋላ ወደ አሜሪካ በማቅናት በኦክላሆማ ግዛት ዩኒቨርሲቲ ሁለተኛ፣ በካሳስ ግዛት ዩኒቨርሲቲ ሦስተኛ ዲግሪያቸውን ሠርተዋል፡፡ ከ40 ዓመታት በላይ በውጭና በአገር ውስጥ በዘለቀው የምርምር፣ የማማከር፣ የአካዴሚክና የጽሑፍ ሥራቸው ዛሬም ህያው ሆኖ በየጊዜው ሐሳቦቻቸውንና ሙግቶቻቸውን እያረቀቡ ይገኛሉ፡፡ በርካታ የምርምር ሥራዎችን ከማዘጋጀት አልፈው ዳጎስ ያሉ መጻሕፍትን በኢኮኖሚ መስክ በተለይም በግብርናው ዘርፍ ላይ በማተኮር ለንባብ አብቅተዋል፡፡ ከሰሞኑም ‹‹ኢኮኖሚው ሦስቱ ፖለቲከኞችና ፖሊሲ›› የተሰኘ መጽሐፍ በአማርኛ ቋንቋ ለንባብ አብቅተዋል፡፡ የአገር ውስጥ ፖለቲከኞች፣ ከውጭ ኃይሎች ጋር በሚያደርጉት መመሳጠርና ተላላኪነት ሳቢያ የኢትዮጵያ ፖሊሲ አቅጣጫውን የሚስትበት አካሄድ እንደሚያሠጋቸው የሚገልጹት ደምስ (ዶ/ር)፣ ኢኮኖሚው ለፖለቲከኞች ፍላጎት መጫወቻ ከመሆኑ በቀር ለአገርና ለሕዝብ ጥቅም ሲባል ተገቢውን ትኩረት ማግኘት እንዳልቻለ ይሞግታሉ፡፡ የኢትዮጵያ ፖለቲከኞች በአገር ጉዳይ ላይ የማይደራደር አቋም በመያዝ ለሕዝብ የሚበጅ አገራዊ ፖሊሲ መከተል እስካልቻሉ ድረስ፣ የኢትዮጵያ መጪው ጊዜ አሥጊ እንደሚሆን ያምናሉ፡፡ ፍራቻቸውም ኢትዮጵያ የዴሞክራቲክ ኮንጎ ዕጣ ፈንታ እንዳይርስባት ስለመሆኑም ለሪፖርተር ገልጸዋል፡፡ በኢኮኖሚ ፖሊሲና በፖለቲከኞች ሚና ላይ የሚያጠነጥነውን መጽሐፍ መነሻ በማድረግ ብርሃኑ ፈቃደ ከደምስ (ዶ/ር) ጋር ያደረገው ቆይታ እንደሚከተለው ተጠናቅሯል፡፡   ሪፖርተር፡- በአዲሱ መጽሐፍዎ የፖሊሲ ጉዳይ ላይ አተኩረው መነሻዎንም ከመቶ ዓመታት በፊት ነጋድራስ ገብረ ሕይወት ባይከዳኝ ባሰፈሩት ቁም ነገር አዋዝተዋል፡፡ በእርስዎ ገለጻ ሦስቱ ፖለቲከኞች ማለትም ገዥና ተቃዋሚ የአገር ውስጥ ፖለቲከኞች፣ እንዲሁም የውጭ ኃይሎች በፖሊሲ ጉዳዮች ላይ ጣልቃ ገብ ናቸው፡፡ ከነጋድራስ ገብረ ሕይወት ባይከዳኝ ትረካ አኳያ ዛሬም ድረስ የውጭ ተፅዕኖ ውስጥ እንገኛለን የሚል ምልከታም አስቀምጠዋል፡፡ ከዚህ አኳያ ክርክርዎ ፖሊሲዎቻችንን እኛ አንቀርፅም፣ የእኛም አይደሉም ነው የሚለው?ደምስ (ዶ/ር)፡- የነጋድራስ መጽሐፍን ያነበበ ሰው ዛሬ ላይ ሆኖ ሲመለከተው መደነቁ አይቀርም፡፡ ነጋድራስ ከመቶ ዓመታት በፊት ሊነግረን የፈለገው ኢትዮጵያዊ ሆነን እንደ ኢትዮጵያዊ እናስብ፣ ተግተን በመሥራት ከውጭ ተፅዕኖ እንድንወጣ ነው፡፡ የውጭ ኃይሎች በግልጽ በተፅዕኗቸው ሥር እንደምንገኝ እየነገሩን ነው፡፡ እንዳይደርሱብን መከልከል አንችል ይሆናል፡፡ ነገር ግን በሥራና በጥረት አቅማችንን ስናደራጅ መከላከል እንችላለን፡፡ ለዚህ ደግሞ የራሳችን የሆነ የአሠራር ሥርዓት ወይም ፖሊሲ ሊኖረን ይገባል፡፡ ነጋድራስ ገብረ ሕይወት ከመቶ ዓመታት በፊት ሥጋት ሆኖበት የጻፈልን ችግር ዛሬም አለ፡፡ ከጥያቄው አኳይ ለመነጋገር፣ በንጉሡ ጊዜ ያየን እንደሆነ በትክክልም ጨዋታውን የተረዱ ኢትዮጵያውያን ነበሩ፡፡ ምርጫም አልነበራቸውም፡፡ በአስቸጋሪ ጦርነቶች ውስጥ ያለፈ መንግሥት እንደ መሆኑ መጠን፣ የጦር አጋዦች የነበሩ አገሮችን ፍላጎት የማስተናገድ ግዴታ ነበረበት፡፡ ንጉሡ ይህንን በማድረጋቸው የሚኮንናቸው ካለ ተገቢ አይመስለኝም፡፡ በዚያ ሁኔታ ውስጥ ኢትዮጵያውያንን አገራዊ ስሜት እንዲኖራቸው፣ ስለአገር ብለው እንዲሠሩ ያበረታቱ እንደነበር ከበርካታ ንባቦች ትረዳለህ፡፡ በፖሊሲም ሆነ በስትራቴጂ ረገድ የሚጻፉትን ነገሮች በአብዛኛው የውጭ ኃይሎች ቢያመጧቸውም፣ የአገር ውስጥ ኃይሉ ግን የአገርን ጥቅም ለማስከበር ብዙ አስተዋጽኦ አድርጓል፡፡ ከኢኮኖሚው አኳያ ዛሬ እንደ ኢትዮጵያ አየር መንገድን፣ እንደ ኢትዮ ቴሌኮም ያሉትን ግዙፍ ኩባንያዎች አሳልፈን ለመስጠት ነው የምንጣጣረው፡፡ በንጉሡ ጊዜ እነዚህ ተቋማት በፖሊሲና በስትራቴጂ አግባብ በውጮች ዕገዛ እንዲቋቋሙና ከመነሻውም በእነሱ እንዲመሩ ተደርገው ቀስ በቀስ ወደ ኢትዮጵያን እንዲዛወሩ፣ በኢትዮጵያውያን እንዲመሩ ሲያደርጉ ነበር፡፡ በወታደራዊው መስክም ብናይ፣ በተለይ አየር ኃይላችንን በምናይበት ጊዜ ስዊድኖችን ጠይቀው ባገኙት ድጋፍ ነው ጠንክሮ ወጥቶ በኢትዮጵያውያን ይበልጥ ውጤታማ መሆን የቻለው፡፡ በቴሌኮም መስክ ፈረንሣዮች አግዘውናል፡፡ የንጉሡ ጊዜ የፖሊሲ ትኩረት ከውጭ ወደ ውስጥ ነበር፡፡ ኃያላኑን አገሮች ሳይጋፉ ውስጥ ለውስጥ ግን የኢትዮጵያን ተቋማት በኢትዮጵያውያን እንዴት መመራት እንደሚችሉ ዝግጅት ሲደረግና ኋላም ኢትዮጵውያኑ እንዲረከቧቸው ሲመቻች ነበር፡፡ ይህ አካሄድ እስከ ደርግ ሥርዓት መምጣት ድረስ ቀጥሏል፡፡ የተማረው ኃይል ወደ መጨረሻው አካባቢ ማፈንገጥ ከመጀመሩ ቀደም ብሎ ኢትዮጵያዊ ስሜቱና ማንነቱ ላይ ጠንካራ አመለካከት ነበረው፡፡ ከደርግ መምጣት በኋላ በታየው የፖለቲካ ክፍፍል ውስጥ ውጭ አዳሪውና አገር ተመልካቹ እየተለዩ መጡ፡፡ ውጭ አደሩ የተማረ ኃይል የአገሪቱ ፖሊሲዎች በውጭ ኃይሎች እንዲቀረፁ ድጋፍ ከመስጠት አልፎ፣ መሣሪያ እየሆነ መጣ፡፡ ከደርግ ጋር በፖለቲካ ያደረበትን ቁርሾ የደርግን ሙከራ ሁሉ ከርዕዮተ ዓለም ጽንፈኝነት አኳያ እየቃኘ፣ በምዕራባውያን ጫና እንዲደረግበት ውጭ አደሩ መሣሪያቸው ሆኖ አገልግሏል፡፡ ይህ ሁኔታ ከምን ክስተት ጋር ተዛምዶ እንደነበር ለመመልከት፣ እ.ኤ.አ. በ1960ዎቹ የአፍሪካ አገሮች ከአውሮፓ ቅኝ ገዥዎች ነፃ በወጡ ጊዜ፣ አፍሪካ ምንም ቢደረግ የማያልፍለት አኅጉር ነው የሚል ሥነ ልቦናዊ ዘመቻ ይካሄድ ነበር፡፡ አፍሪካ የራሱን ፖለሲ በራሱ መቅረፅ እስካልቻለ ድረስ እውነትም አያልፍለትም፡፡ እስከ ዛሬም ድረስ በርካታ የአፍሪካ አገሮች ይህንን ማድረግ አልቻሉም፡፡ ኢትዮጵያ እስከተወሰነ ጊዜ ድረስ ዕድሉ ነበራት፡፡ አሁን ግን በውጭ ተፅዕኖ መረብ ውስጥ ገብታለች፡፡ ይህን እርግጥ ከ30 ዓመታት በፊት ጽፌው ታትሟል፡፡ ‹‹ኮሎኒያሊዝም ኢን አብሰንሺያ›› የሚል ርዕስ ያለው ጽሑፍ ነበር፡፡ መነሻዬ ሎርድ ሉጋርድ የተባለ እንግሊዛዊ ያነሳው ሐሳብ ነበር፡፡ ቅኝ የተገዙ አፍሪካውያንንም ሆኑ ሌሎችን አገሮች ለመያዝ እንደ ድሮው ጦር ማዝመትና አገሩን መቆጣጠር እንደማያስፈልግ፣ ይልቁንም የተማረውን ኃይል በመጠቀም በእጅ አዙር የኢኮኖሚና የሌላውንም ፖሊሲ እንደ እንግሊዝ ፍላጎትና ጥቅም እንዲቀርፅ ማድረግ ስለሚቻልበት መንገድ ጽፎ ነበር፡፡ በአጭሩ በአገራችን አሁን ያለው አካሄድ ይሄ ዓይነቱ ጥላ ያንዣበበት ነው፡፡ ፖሊሲዎቻችን በእኛ መንገድና በእኛ አመለካከት መቀረፅ አለባቸው፡፡ በአዲሱ መጽሐፌም እንደ ጠቀስኩት፣ የውጭ ኃይሎች ጣልቃ ገብነት በሰፊው ይታያል፡፡ አቶ ገብሩ አሥራት ስለአቶ መለስ በጻፉት ውስጥ የአሜሪካን ተፅዕኖ ለማሳየት ሞክረዋል፡፡ አቶ በረከት ስምኦን የጻፉትም ምን ያህል ከውጭ ኃይሎች ጋር ትግል እንደነበር፣ እጅ ላለመስጠት ይደረግ ስለነበረው ውጣ ውረድ እንመለከታለን፡፡ አሁን ይህ ኃይል የለም፡፡ በኢሕአዴግ ውስጥ ተመቷል፡፡ አሁን አገር በቀል እየተባለ ስለሚገለጸው ፖሊሲ ከሦስት አራት ዓመታት በፊት የተናገርነውና የጻፍኩበት ነው፡፡ አዲስ ነገር አይደለም፡፡ አርከበ ዕቁባይ (ዶ/ር) አገር በቀል በማለት በመጽሐፋቸው ስለዚሁ በዚያን ወቅት ጽፈው ነበር፡፡ በአሁኑ ወቅት በውጭ ኃይሎች ጫና ሳቢያ ችግር ላይ የወደቅን ይመስለኛል፡፡ ሪፖርተር፡- በፖሊሲ ረገድ የቀድሞዎቹ የኢሕአዴግ ኃይሎች ሲያራምዷቸው የነበሩ ፖሊሲዎችም ቢሆኑ ከእስያ የተቀዱ፣ አንዱ እግራቸው እስያ ሌላኛው ላቲን አሜሪካ እየተባሉ የሚተቹ ነበሩ፡፡ የልማት ፖሊሲዎቹ በእንዲህ ዓይነት መንገድ ስለተቀረፁ ውጤታማ ሊሆኑ አልቻሉም እየተባሉ ነው፡፡ አሁን አገር በቀል፣ ኢትዮጵያ ተኮር የሆነ ፖሊሲ ስለመውጣቱ እየተነገረን ነው፡፡ ከኃያላኑ ተፅዕኖ አኳያስ ስለፖሊሲ ነፃነትና ስለፖሊሲ አገር በቀልነት እንዴት ደረትን ነፍቶ መናገር ይቻላል? ደምስ (ዶ/ር)፡- እዚህ ላይ ነው መጽሐፌ ትኩረት እንድናደርግ የሚያመላክተው፡፡ ዓውዶችን ግን መለየት አለብን፡፡ ፖለቲካዊ፣ ኢኮኖሚያዊ፣ ማኅበራዊ፣ ሃይማኖታዊ፣ ወዘተ. ጉዳዮችን በየፊናቸው ልንቃኛቸው ይገባል፡፡ ችግራችን ዕሳቤ፣ ፍልስፍና፣ ርዕዮተ ዓለም፣ ንድፈ ሐሳብ፣ ወዘተ. አይደለም፡፡ ልማታዊ መንግሥትነት የነበረና የቆየ ሐሳብ ነው፡፡ ሊበራሊዝም ላይ ብዙ ተብሏል፣ ተጽፏል፡፡ ሁሉ ነገር ፖለቲካዊ ቅኝት ውስጥ መውደቁ ነው ችግር እየሆነ የመጣው፡፡ ኢኮኖሚውና ዕሳቤዎቹ የፖለቲከኞች መጫወቻ ስለሆኑ ነው ችግር የተፈጠረው፡፡ ለኢኮኖሚያዊና ለማኅበራዊ ልማት መምጣት፣ መጀመርያ በርዕዮተ ዓለም ካልታጠርክ የሚልህ አካል ካለ ዕርባና ቢስ ነው፡፡ የአሁኖቹም ሆኑ የበፊቶቹ ኢሕአዴጎች ራሳቸው የጻፉትን ነገር አያውቁትም፡፡ ፖሊሲና ስትራቴጂ ከእስያ ወይም ከሌላ ቦታ መምጣቱ ቁምነገር አይደለም፡፡ አብዮታዊ ዴሞክራሲ ነው ስለተባለም አይደለም ውጤታማ የሚሆነው፡፡ ለመሆኑ ምንድነው? ለምንስ ይህንን ገለጻ መጠቀም ፈለጉ? አልገባኝም፡፡ ይህንን ወደ ጎን እንተወውና ፖሊሲዎቹና ስትራቴጂዎቹን እንያቸው፡፡ አብዮታዊ ዴሞክራሲ የሚለውን መጽሐፍ ሲያወጡ በውስጡ ያለው ቁምነገርና በየአምስት ዓመቱ የወጡት የኢኮኖሚ ዕቅዶች፣ ማሻሻያ የተደረገባቸው ስትራቴጂዎችና ሌሎችም ሰነዶች ውስጥ የተመለከቱት ሐሳቦች ተለቅመው ሲወጡ መታየት ያለበት ክፍተታቸውና አዳዲስ ጉዳዮች ምንድን ናቸው የሚሉት ናቸው እንጂ፣ ስያሜና መጠሪያቸው መሆን የለበትም፡፡ አገር በቀል የተባለውን የኢኮኖሚ ሪፎርም ሰነድ ከጠቅላይ ሚኒስትር ዓብይ (ዶ/ር) መጽሐፍ ለይቼ ማየት እፈልጋለሁ፡፡ ሁለቱን ለይቶ ማየት ያስፈልጋል፡፡ አገር በቀል የኢኮኖሚ ሪፎርም የተባለው ሰነድ ምንም አዲስ ነገር እንደሌለው መከራከር እችላለሁ፡፡ አዲስ ሊባል የሚችለው ምናልባት በዝርዝር ተብቶ ሲቀርብ ሊሆን ይችላል፡፡ ስህተት ያለው የሚመስለኝ በጠቅላይ ሚኒስትሩ ዙሪያም ሆነ በሌሎች መሥሪያ ቤቶች ውስጥ የተሰገሰጉት ወጣት ልጆች፣ ሲመስለኝ አብዮታዊ ዴሞክራሲን ማየት አልፈለጉም፡፡ ይህ በመሆኑም ይመስለኛል የነበረውን መልሰው የሚደግሙት፡፡ ማንበብ ቢችሉ ጥሩ ነበር፡፡ ስያሜው አይደለም ችግሬ፡፡ እኔ ስጽፍ አገራዊ ወይም ‹‹ኢንዲጂኒየስ›› እያልኩ ነው፡፡ በተለይ በግብርና መስክ መሠረት የሆነኝ የኢሕአዴግ የግብርና ልማትና ፖሊሲ መርሆዎች በሚለው ሰነድ ውስጥ፣ ‹‹እግር በመሬት›› ወይም ‹‹ፉት ኦን ዘ ግራውንድ›› የሚለው መርህ ነው፡፡ በሰው ጉልበትና በመሬት ሀብት ላይ ያተኮረ ልማት፣ የተቀናጀ ግብርና መከተል፣ አገሪቱ በሥነ ምኅዳር ሀብቷ የታወቀች በመሆኗ እንዲህ ያሉ የግብርና ሥራዎች ላይ ማተኮር እደሚገባ ይህ ሰነድ ያስቀምጣል፡፡ በአጭሩ በአገር ሀብትና በአገር ተጨባጭ ሁኔታ ላይ የሚንተራስ ይዘት ነበረው፡፡ ይሁን እንጂ አገራዊ ፖሊሲና ስትራቴጂ መነሻው ተጨባጭ ነገር ሳይሆን አስተሳሰብ ነው፡፡ ለምሳሌ በፖሊሲ ረገድ በ21 ክፍሎች ከፋፍዬ ካስቀመጥኳቸው የመንግሥት ፖሊሲ አቅጣጫዎች መካከል ለአገራዊ ባለሀብት የተሰጠውን ትኩረት እንይ፡፡ ትልቅ ችግር ያለው እዚህ ላይ ነው፡፡ በአሁኑ ወቅት አብዛኛው የመንግሥት ቢሮ ለውጭ ባለሀብት አገልግሎት ለመስጠት ታስቦ የተቋቋመ እስኪመስል ድረስ፣ ትኩረቱ የውጭው ላይ ብቻ እየሆነ ነው፡፡ በእኔ ሥሌት ግን 78 በመቶ የግብር ገቢ ከግብርናው መስክ የሚሰበሰብ ነው፡፡ በመጽሐፌ ጠቅሻለሁ፡፡ የግብርናው አስተዋጽኦ አምስት በመቶ ብቻ ነው የሚሉ አሉ፡፡ ይህ ግን ከየት የመጣ አባባል እንደሆነ አይገባኝም፡፡ መሬቱ፣ ፋይናንሱ፣ ሌላው ሌላው ሁሉ እያደጉ ላሉ ንግድ ተኮር ገበሬዎች ሳይሆን፣ ለውጭው ባለሀብቶች ነው የሚዘጋጀው፡፡ እነዚህ ናቸው መደገፍ የነበረባቸው፡፡ አስተሳሰቡ ይህ ነው፡፡ ማን ነው መጀመርያ መገንባትና መነሳት የሚያስፈልገው የሚለውን አናስብም፡፡ የኢንዱስትሪ ፓርክ መገንባት ቅድሚያ የሚሰጠው ሥራ መሆን የለበትም፡፡ ደግሞም ገንዘቡ እስካለ ድረስ እንዲህ ያለው ግንባታ በማንኛውም ጊዜ መካሄድ ስለሚችል ያለ ጊዜው እሱ ላይ ሀብት ከማባከን ይልቅ፣ የአገር ውስጥ ባለሀብቶችና አምራቾች እንደ አካባቢያቸው ተጨባጭ ሁኔታ ምርታማ እንዲሆኑ ማድረግ ይበጃል፡፡ ምርታማ ለመሆን ማምረቻ ሼድ መገንባት ግዴታ አይደለም፡፡ ኢንዱስትሪ ፓርኮች በደርግ ጊዜም ሲገነቡ ነበር፡፡ ኮሎኔል መንግሥቱ ኃይለ ማርያም በመጽሐፋቸው ስለዚህ ሥራ አስፍረዋል፡፡ ችግሩ በደርግ ጊዜ የተሠራውንም መሥራት አለመቻላችን ነው፡፡ በደርግ ጊዜ ትራክተር ማምረት ተጀምሮ ነበር፡፡ ኬሚካል የሚረጩ አነስተኛ አውሮፕላኖችን በመሥራት ለውጭ ገበያ ለማቅረብ ተሞክሮ ነበር፡፡ ሁሉ ነገር ፖለቲካዊ ይዘት ስለሚሰጠው እንጂ፣ የተሠራውንና በሰነድ ያለውን የሚያነብ የለም፡፡ ይልቅ እዚህ ሲሠራና ሲያሠራ የነበረውን በመተው ለውጭው እንግዳ ነው ሽር ጉድ የሚባለው፡፡ ፖለቲካው የራሳቸው ጉዳይ ነው፡፡ ማንም ቢሆን ግን አገራዊ ዕይታ ሊኖረው ግድ ይለዋል፡፡ ሪፖርተር፡- ፖሊሲ ሲቀረፅ እንደ እርስዎ ያሉ ባለሙያዎች ግብዓት እንድትሰጡ ትጠየቁ ይሆናል፡፡ ለመሆኑ ኢትዮጵያ ፖሊሲ በምትቀርፅበት ጊዜ ከመሠረታዊ ችግሮቿ በመነሳት ነው? ችግሮቿን በሚገባ ትፈትሻለች? ምሁራኑስ ችግራችን ይህ ነው የሚል ሐሳብ ያንሸራሽራሉ?ደምስ (ዶ/ር)፡- በአጭሩ ፖሊሲ በመቅረፅና በመጻፍ አገር አታድግም፡፡ አዳዲስ ፖሊሲዎች ከመቅረፅ በፊት ያሉትን ችግሮች ማየት ተገቢ ነው፡፡ ለምሳሌ በግብርና ላይ ከዚህ ቀደም የገጠር ልማት ስትራቴጂ ስልቶች የተሰኘ ሰነድ አለ፡፡ የቀድሞው ጠቅላይ ሚኒስትር መለስ ዜናዊ እንደጻፉት ይነገራል፡፡ እሳቸው ከየትም አላመጡትም፡፡ አንብበው ካገኙት ተነስተው አገራዊ ዕይታ ሊሰጡት ሞክረዋል፡፡ እንደሰው አመለካከት መለስ ሊወገዙ ይችላሉ፡፡ ስለፖሊሲ ስንነጋገር ግን ያንን ሰነድ ማገላበጥ ያስፈልጋል፡፡ ፖሊሲውን ለማስፈጸም የወጡ አዋጆችና ደንቦችን እንደ ሙያተኛ ማየቱ ተገቢ ነው፡፡ እኔ መለስን ሳይሆን ሥራውን ነው የማየው፡፡ ለምሳሌ አርብቶ አደሩ ከብቶቹን ይዞ የሚዞረው ለምንድነው የሚል መነሻ ቢኖርህ፣ ውኃና ግጦሽ ፍለጋ እንደሆነ ታጠናና የውኃ ልማቱን በዚህ ደረጃ ምላሽ እንዲሰጥ የማድረግ አካሄድ መከተል፣ ችግሮችን በፖሊሲ የመፍታት አካሄድ ነው፡፡ ትግበራ ግን መሠረታዊ ችግር ነው፡፡ የውኃ ልማት በየአካባቢው አርብቶ አደሩን ተጠቃሚ ለማድረግ እየተባለ ይጀመራል፡፡ ነገር ግን በመንገድ ላይ ይቀራል፡፡ ችግራችን መጻፍና ችግርን ማየት አይደለም፡፡ ትግበራ ነው፡፡ በመጽሐፍ ደረጃ አብዛኞቹ ፖሊሲዎቻችን ጥሩ ዕይታ አላቸው፡፡ ሪፖርተር፡- ፖሊሲዎቹ ችግራችንን በአግባቡ ተገንዝበው ይወጣሉ ወይ የሚለውስ?ደምስ (ዶ/ር)፡- አንድ ነገር መገንዘብ ያለብን ፖሊሲዎች ከተለዋዋጭ ሁኔታዎች አኳያ የሚታዩ መሆን እንዳለባቸው ነው፡፡ አገራዊም ዓለም አቀፋዊም ሁኔታዎችን እየተከታተሉ መገምገምና ማስተካከል የግድ ይሆናል፡፡ ይህም ይባል እንጂ ፖሊሲዎች በሚወጡበት ወቅት ችግሮችን በሚገባ ይመለከታሉ፡፡ ነገር ግን በተንዳሆ፣ በቆጋ አካባቢና በሌሎችም ትልልቅ ፕሮጀክቶች በፖሊሲ ታግዘው ተጀምረው ነበር፡፡ ብዙዎቹ ፕሮጀክቶች ከፖሊሲው አቅጣጫ ውጪ ሆነዋል፡፡ ሰፋፊ ለምግብ ሰብሎች ልማት የታሰቡ መሬቶች የጫት እርሻ ለመሆን ተገደዋል፡፡ ፖሊሲዎቻችን እንደ አወጣጣቸው አይተገበሩም፡፡ ፖሊሲዎች ከተቋማትና ከትግበራ አቅም አኳያ ተነጣጥለው አይታዩም፡፡ ችግሩ አንዳንዶቹ የውጭ ለጋሾችን ለማስደሰት ሲባል ጭምር የሚወጡ መሆናቸው ነው፡፡ ይህ ‹‹ቴሌ ፖሊሲ›› የሚባለውን ሐሳብ ያስታውሰኛል፡፡ የውጭ አጋሮች ድጋፍ ሲሰጡህ ቅድመ ሁኔታዎችን አብረው በማስቀመጥ ነው፡፡ በዚህ አግባብ የሚጻፈው ፖሊሲ ሁሉ ግን አይተገበርም፡፡ በውስጥ በኩል የማይታወቅ ሌላ ፖሊሲ ነው ወደ ተግባር የሚመጣው፡፡ ይኼ ዓለም አቀፍ መልክ ያለው ነው፡፡ አገሮች የተስማማንበት ፖሊሲ ይህ አይደለም እያሉ በአደባባይ ሲሞግቱ የምንሰማው ለዚህ ነው፡፡ እነሱን ለማስደሰት የሚወጣው ፖሊሲ መድረሻው አይታወቅም፡፡   ሪፖርተር፡- በመጽሐፍዎ በፖለቲከኞች ላይ ቆንጠጥ ያለ ትችትና ወቀሳ አቅርበዋል፡፡ ገዥው ፓርቲ፣ ተቃዋሚዎች ወይም የውጭ ፖለቲከኞች ኢኮኖሚውን ባሻቸው መንገድ ሲጠመዝዙትና ኦኮኖሚያዊ ፖሊሲዎችንም ለዓላማቸው ሲያንሻፍፉ ይታያሉ ብለዋል፡፡ ፖለቲከኞችና ኢኮኖሚስቶች በኢኮኖሚ ጉዳይ ላይ የት ጋ ነው የሚገናኙትና የሚለያዩት? ደምስ (ዶ/ር)፡- ይህንን በትነን ማየት አለብን፡፡ በመጽሐፌ ፖለቲከኞችን በሦስት እከፍላቸዋለሁ፡፡ ሁለቱ በመጽሐፉ ሽፋን የተቀመጡት የአገር ውስጥ ፖለቲከኞች ናቸው፡፡ ፖለተከኛ ሲባል በየመንደሩ ሻይ ቡና ላይ የሚተርከውን ሳይሆን፣ በፖለቲካ ቡድን ውስጥ ተደራጅተው ወይም ሥልጣን የያዙ ወይም ሥልጣን ለመያዝ የሚሠሩ ፖለቲከኞች ናቸው፡፡ ሦስተኛው ፖለቲከኛ ከውጭ የሚመጣው ኃይል ነው፡፡ እነዚህን ሦስት አካላት ከኢኮኖሚ ዕይታቸው አንፃር ስንመለከት ኢኮኖሚያዊ ሁኔታዎችን ሳይረዱ ሳይሆን፣ ተረድተውም ጭምር ነው ችግር የሚፈጥሩት፡፡ የውጪዎቹ በተለይ ዋና ተልዕኳቸው በፖለቲካ መሣሪያነት ኢኮኖሚያዊ ጥቅማቸውን ማስከበር ነው፡፡ ሌላ ፍላጎት የላቸውም፡፡ የውጪዎቹ ስለኢትዮጵያ ኢኮኖሚ መሠረትና ከኢትዮጵያ ምን እንደሚፈልጉ ያወቁት ዛሬ አይደለም፡፡ ነጋድራስ ገብረ ሕይወት ባይከዳኝ በጻፈበት ጊዜም አይደለም፡፡ ከዚያም በፊት የነበረና የኖረ ፍላጎት አላቸው፡፡ የውጭ አካላት ለምን ወደ እኛ እንደሚመጡ በግልጽ የታወቀ ነው፡፡ ያለህን ሀብት ለመውሰድና የሸቀጣቸው ማራገፊያ እንድንሆን ማድረግ እንደሚፈልጉ ነጋድረስ ገብረ ሕይወት ያኔ ጽፎ ነበር፡፡ ከማዕድን ቀርቶ ከእያንዳንዷ ደቡብ ውስጥ ካለች ዛፍ ከቅርፊቷ ስንት ሚሊዮን ብር ማግኘት እንደሚቻል ያውቃሉ፡፡ ዝም ብዬ ሳይሆን የደን ባለሙያዎች የሚነግሩኝን ነው የምጠቅሰው፡፡ በውኃው ሀብት መስክ ምን ማልማት እንደምንችል ያውቃሉ፡፡ ለምን እንደሚሞግቱንም የታወቀ ነው፡፡ በባህር ዳር የንጉሡ ቤተ መንግሥት ውስጥ የት ቦታ ምን ዓይነት ልማት እንደሚካሄድ የሚያመላክት ካርታ ተሰቅሎ ይታያል፡፡ ንጉሡ የጂኦ ተርማል ኃይል ሳይቀር የመገንባት ዕቅድ ነበራቸው፡፡ ስለዚህ የውጭ ኃይሎች ኢኮኖሚያችንን አላምጠው ያውቁታል፡፡ የቀድሞዎቹ ኢትዮጵያውያን ለአገር ልማት የሚያስቡ ሙያተኞችና ልሂቃን ነበሩ፡፡ የዘንድሮ ፖለቲከኞች ግን ችግር አለባቸው፡፡ ብዥታ ውስጥ የወደቀ ብዙ ነው፡፡ ተማርኩ የሚለውና በዳያስፖራ ስም የሚመጣው አካል ችግር አለበት፡፡ በየመሥሪያ ቤቱ ተሰግስጎ በማያውቀው ኢኮኖሚ ውስጥ ችግር እየፈጠረ ነው፡፡ አብዛኞቹ የግብርናውን ዘርፍ አልተረዱትም፡፡ የምናቀርበውን ሐሳብ ላይ ላዩን ይወስዳሉ ግን አያዘልቁትም፡፡ ግብርና ቢራ ፋብሪካ እንደ መክፈት፣ ጭማቂ ማምረቻ እንደ መገንባት ወይም ደግሞ የቆዳ ቦርሳ ፋብሪካ እንደ መሥራት ቀላል አይደለም፡፡ ክትትልና ያልተቋረጠ ፅናት ይፈልጋል፡፡ የግብርና ኢኮኖሚውን የተረዳው የለም፡፡ ፖለቲከኞች እንዲረዱ የምፈልገው ጉዳይ አለ፡፡ የኢትዮጵያ ኢኮኖሚ በእግሩ ቆሞና አድጎ ለኢንዱስትሪውና ለአገልግሎት ዘርፉ ሊተርፍ የሚችለው ግብርናው ላይ ከተሠራ ብቻ ነው፡፡ አስናቀ ፍቅሬ (ዶ/ር) የተባሉ ባለሙያ ስለግብርና በጻፉት መጽሐፍ፣ ግብርና በመሬት ስፋትና ጥበት ሳይወሰን ውጤታማ መሆን ስለሚቻልበት አሠራር ይተርካሉ፡፡ ደቡብ ኮሪያዎች ከራሳቸው አልፈው ሌላውንም በአትክትልና ፍራፍሬ የሚመግቡት ግማሽ ሔክታር አርሰው ሳይሆን፣ አሥር ካሬ ሜትር ቦታ አልምተው ነው፡፡ ማሰብ ነው የሚጠበቅብን፡፡ ፖለቲከኞቻችን ብዙ ያልተረዱት ነገር አለ፡፡ እነሱ የሚያነቡትና የሚያወሩት ስለብሔር ብሔረሰብ፣ ስታሊን ስለጻፈው ጉዳይ ወይም ሌላው ምዕራባዊ ስለሚያቀነቅነው አመለካከት ነው፡፡ የኢትዮጵያ ሕዝብ ጥያቄ ግን የብሔርና ብሔረሰብ ጉዳይ አይደለም፡፡ ከመነሻውም ይህ ችግር አልነበረም፡፡ ጥያቄው የኢኮኖሚ ጉዳይ ነበር፡፡ ጥያቄው ከመሬት ጋር የተያያዘ ነበር፡፡ ድሮም ዛሬም የገበሬው ጥያቄ የብሔር ብሔረሰብ ጉዳይ አይደለም፡፡ ጥያቄው ኢኮኖሚያዊ ነው፡፡ የዘንድሮ ፖለቲከኞች ግን አውቀውም ሆነ ሳያውቁ ጊዜያቸውን በማይገባቸው ጉዳይ ውስጥ እያባከነኑ ነው፡፡ ሪፖርተር፡- በሐሳብ፣ በምርምራቸውና በደረሱባቸው ሳይንሳዊ ውጤቶች የሚጠቀሱ በርካታ  ምሁራንና ባለሙያዎች በየመስኩ አሉ፡፡ ፖለቲከኞች ነገሩን ከማበለሻሸታቸው በፊት እንዴት ተፅዕኖ መፍጠር አቃታቸው? ደምስ (ዶ/ር)፡- ሲጀመር ምሁር የምትለውን አገላለጽ አልቀበለውም፡፡ ከፍተኛ ትምህርት አካባቢ ያለፉትን ለመግለጽ ከሆነም የተሳሳተ ነው፡፡ በዚህ ረገድ የሚሰለፉት አካላት እንዲያውም አገሪቱ ለደረሰባት ድቀት ተጠያቂዎች ናቸው፡፡ የተማሩ የሚባሉት ሰዎች የሚጽፏቸውን አነባለሁ፡፡ ሙግቶቻቸውን እሰማለሁ፡፡ እንዲሁ መጧጧዝ ነው፡፡ ዋናውን ጉዳይ ረስተውታል፡፡ የተማሩት አካላት ወይም ልሂቃን ተብዬዎቹ ራሳቸውን አይደሉም፡፡ ልሂቃንና ባለሙያዎች በፖለቲከኞች ላይ ተፅዕኖ ለመፍጠር መጀመርያ መግባባትና መነጋገር ሲችሉ ነው የሚመጣ ነው፡፡ አሁን እኮ አገራዊ ዕይታ ይዞ የሚነሳ እየጠፋ ነው፡፡ ከመጻፍና ከውጭ በመጣ ኃይል በሚያገኘው ዳረጎት የሚቀዝፍ ነው የሞላው፡፡ እኔ ውጭ ነው የተማርኩት፡፡ ለአሜሪካ ሕዝብ ከበሬታ አለኝ፡፡ የአሜሪካ ሕዝብና ካፒታሊዝም ግን የተለያዩ ናቸው፡፡ ካፒታሊዝማቸው ለራሱ ሲል ሁሉንም ነገር ጨምድዶ የመያዝ አባዜ አለበት፡፡ እንኳንና የታዳጊ አገሮችን ፖለቲከኞችና ልሂቃን የራሱን አገር አዋቂዎች አንቆ ይዞ እንደሚይዝ፣ ታዋቂው ልሂቅ ጆሴፍ ስቲግሊዝ ጽፈውታል፡፡ የአሜሪካ ምሁር በለው ልሂቅ በጥቂት ሀብታሞችና ባለሥልጣናት ተጨምድዶ የተያዘ ነው፡፡ የእኛ አገር ልሂቅማ እንዳሻህ በጥቂት ዶላሮች ታሽከረክረዋለህ እኮ፡፡ በአሁኑ ወቅት የአገር ውስጥ ፖለቲከኞች የውጭ ኃይል ከጀርባቸው ስላለ እንጂ፣ በራሳቸው ኃይል ቆመዋል ለማለት ይቸግረኛል፡፡ እኔ የኢኮኖሚ ባለሙያ ነኝ፡፡ መላምቶችንና ትንበያዎችን አስቀምጣለሁ፡፡ ሳስተምር የማይጠይቅና የማይጠራጠር ተማሪ ተመራማሪ እንዳልሆነ እነግረዋለሁ፡፡ ፖለቲከኞቻችን በራሳቸው ገቢና ዕውቀት ቆመው ይሄዳሉ ብዬ አላምንም፡፡ በራሳቸው እስካልቆሙ ድረስ ተነጋግረው ሊግባቡ አይችሉም፡፡ የውጭ ቀራጮቻቸውም ተነጋግረው እንዲግባቡ ስለማይፈልጉ፣ አገራዊ ዕይታ እንዲኖራቸው ስለማይሹ የእኛ ፖለቲከኞች በየት በኩል ይነጋገሩ? ቪንሴንት ቶምሰን የተባለ ናይጄሪያዊ እ.ኤ.አ. በ1970ዎቹ ሲጽፍ አንድ ነገር አስቀምጦ ነበር፡፡ በርካታ አገሮች ከቅኝ ግዛት መውጣት ሲጀምሩ እነ ንክሩማ ከኮሎኒያሊዝም ወደ ኒዮ ኮሎኒያሊዝም ተሸጋገርን ብለው ይከራከሩ ነበር፡፡ ይህ ጸሐፊ ግን አንድ ሐሳብ ነበረው፡፡ ኮሎኒያሊስቶች አድብተው እየሠሩ ነው፡፡ የለቀቁትን አገር መልሰው ይይዙታል፡፡ መልሰው የሚይዙትም በ‹‹ማይክሮ ናሽናሊዝም›› ወይም በንዑስ ብሔርተኝነት አካሄድ ነው ብሎ ይከራከር ነበር፡፡ አሁንም እኛ እየሆነ ያለው አዲስ ነገር አይደለም፡፡ ከቅኝ ግዛት አፍሪካ እንደተላቀቀች ነው ይህን ሴራ ነጮቹ ያዘጋጁት፡፡ በዚህ አስተሳሰብ የተቀረፀ ምሁር ነው እንግዲህ ከውጭ እየመጣ ያለው፡፡ በየሥርቻው ተወሽቆ አገር እንደማያልፍለት እንጂ፣ እንዴት መሥራት እንደሚገባ አይናገርም፡፡ ዳያስፖራው ካፒታሊዝም የሚጠቀምበት መሣሪያ እየሆነ ነው፡፡ በዳያስፖራ ስም የሚመጣው በሽታ ይዞ ከሆነ ሳይመጣ ቢቀር ይሻለናል፡፡ ዳያስፖራውን በሦስት ከፍዬ ነው የማስቀምጠው፡፡ አንደኛው ኢንቨስተር የሚባለው ነው፡፡ ሌላኛው በከፍተኛ ተቋማትና ሌሎችም የምርምር መስኮች ሙያዊ ድጋፍና ግልጋሎት ለመስጠት የሚመጣው ነው፡፡ ሦስተኛው ግን በዳያስፖራ ስም በሁለትዮሽና በባለ ብዙ የትብብር ስምምነቶች ሰበብ እየመጣ በየመሥሪያ ቤቱ ድጋፍ ለመስጠት በሚል የተሰገሰገው ነው፡፡ ፖሊሲ ላይ አማክራለሁ ይላል፡፡ የማያውቀውን ሲሠራ ታየዋለህ፡፡ ሰንጥቆና ጨፍልቆ ሲጥል የምታየው ነገር ያሳምምሃል፡፡ ከሚመጡት ውስጥ ጥሩ ጥሩዎቹን ለይተን ማውጣት አለብን፡፡ ተልዕኮ ተሰጥቶት የውጭ ኃይሎች መሣሪያ ሆኖ የሚመጣውን መጠንቀቅ አለብን፡፡ በእነዚህ ምክንያቶች ተቋሞቻችን እንዲፈርሱ እየተደረገ ነው፡፡ ባለሥልጣናት መጠንቀቅ አለባቸው፡፡ ይህም ሲባል ግን ለአገር የሚበጁ ኢትዮጵያውያን አሉ፡፡  ሪፖርተር፡- በዚህ አካሄድ ታዲያ የት ነው የሚደረሰው?ደምስ (ዶ/ር)፡- የትም አንደርስም፡፡ ፖለቲከኞች መዘናጋት የለባቸውም፡፡ ይኼ አካሄዳችን እውነተኛውን ችግራችንን እንዳናይ በማድረግ ነገ ገንፍሎ በሚወጣ ጥያቄና ብሶት ሳቢያ፣ አሁን እየተገነባ ያለውም ነገር መልሶ እንዳይጠፋ ነው የምሠጋው፡፡ ካልተጠነቅቅ መድረሻችን ወደዚያ ስለሚሆን ነው የምፈራው፡፡ ገዥውም ተቃዋሚ ፖለቲከኞችም የሚሠሩት ምን እንደሆነ ሁሉም ያውቃል፡፡ እንኳንና ዛሬ በፊትም መሸወድ ከባድ ነበር፡፡ ፖለቲከኞች ሊገባቸው ይገባል፡፡ መንቃት አለባቸው፡፡ ስለዴሞክራሲ በየቦታው መደስኮርና ማነብነብ ችግር አይፈታም፡፡ ለውጥ አያመጣም፡፡ መልዕክቴ ኢኮኖሚው ላይ ትኩረት ይደረግ፣ ይሠራበት የሚል ነው፡፡ ዓመታት የፈጀውን ግንባታ ለመናድ ጥቂት ደቂቃዎች ይበቃሉ፡፡ ኢኮኖሚው ላይ መሥራትና ለውጥ ማምጣት መቻል ነው ለጥያቄዎች መልስ ለመስጠት የሚያስችለው፡፡ ኢኮኖሚው ተዘንግቷል፡፡ ዴሞክራሲ ለአሜሪካም ቢሆን የታይታ እንደሆነ አሁን በግልጽ እያየን ነው፡፡ አሜሪካ ምን ያህል ጨቋኝ እንደሆነች፣ እነ አውስትራሊያ በምን አግባብ እንደተመሠረቱ፣ ወዘተ. ለመማር የሚያበቁ ማሳያዎች አሉን፡፡ መጠንቀቅ አለብን፡፡ ዴሞክራቲክ ኮንጎ ለዓለም የሚበቃ ሀብት ያላት አገር ነች፡፡ ምንም ሳይሠሩ የተፈጥሮ ሀብታቸውን በመሸጥ ብቻ ለአራት ሺሕ ዓመታት መኖር የሚስችላቸው ሀብት ተፈጥሮ ለግሷቸዋል፡፡ ዜጎቿ ተንደላቀው መኖር የሚስያስችላቸው ሀብት በአገራቸው እያለ፣ 78 በመቶ የኮንጎ ሕዝብ ከድህነት በታች እየኖረ ነው፡፡ ወታደር ሳይቀር ለምኖ የሚበላት አገር ሆኗል፡፡ ይኼንን ነው መፍራት ያለብን፡፡ የኮንጎን የማያልቅ ሀብት የውጮቹ የተቆጣጠሩት እኮ በጥቂት ጥቅም አደሮች በኩል ነው፡፡ ካልጠነቀቅን ኢትዮጵያ የኮንጎ ዕጣ ፈንታ ሊደርሳት ይችላል፡፡ ይሁን እንጂ ኢትዮጵያዊ አገር ወዳድና ለነፃነቱ ሲል በድህነት መኖርን የሚመርጥ ሕዝብ በመሆኑ፣ አገሩን ለባዕዳን እንዲህ እንደ ኮንጎ አሳልፎ ይሰጣል የሚል ግምት ግን የለኝም፡፡ የሚታየው ነገር ግን ጥንቃቄ ይፈልጋል፡፡ በምንሠራው ሁሉ በገዛ አገራቸው ኢትዮጵያውያን ቅድሚያውን ይዘው፣ ራሳቸው እየመሩ ራሳቸው ተጠቃሚ የሚሆኑበትን ሥራ ማስቀደሙ ነው የሚበጀበው፡፡ ሀብታችንን በእንዲህ ያለው ሁኔታ ላይ ብናፈሰው ነው ለህልውናችን ዋስትና የሚሰጠን፡፡ ,,Amharic,ቆይታ,26 January 2020
https://www.ethiopianreporter.com/index.php/article/18156,ፖለቲካው በጥጋብ ሳይሆን በብልኃት ይመራ!,,http://www.ethiopianreporter.com/sites/default/files/2020-02/amharic-I_62.jpg,በጋዜጣዉ ሪፓርተር,በኢትዮጵያ ዘርፈ ብዙ ጉዳዮች ላይ አስተያየት የሚሰጡና የሚጽፉ የአገር ውስጥና የውጭ ታዋቂ የፖለቲካ፣ የኢኮኖሚ፣ የዲፕሎማሲና የጂኦ ፖለቲክስ ተንታኞች ተቀራራቢ የሆኑ ምልከታዎችን እያቀረቡ ነው፡፡ ኢትዮጵያ ጽንፈኝነትን በመቀነስ፣ የግጭት ሥጋቶችን በማስወገድ፣ የሰላማዊ ፖለቲካ ፉክክር ምኅዳር በማስፋትና መረጋጋት በመፍጠር መጪውን ጊዜ በተስፋ የተሞላ ለማድረግ ትኩረት ያስፈልጋታል ሲሉም አሳስበዋል፡፡ ይህ ማሳሰቢያ ያለ ምክንያት በተደጋጋሚ አልቀረበም፡፡ ከ110 ሚሊዮን በላይ ይሆናል ተብሎ የሚታሰበው ሕዝቧ ከመረረ ድህነት ጋር እየታገለ፣ በተነፃፃሪ መልካም የሚባል የኢኮኖሚ ዕድገት ማስመዝገብ መቻሏ አንደኛው ተጠቃሽ ቁምነገር ነው፡፡ በሌላ በኩል ደግሞ ተስፋ ሰጪ የኢኮኖሚ ዕድገት እየታየ ቢሆንም፣ አሁንም የሕዝቡን ኑሮ የሚፈታተኑ በርካታ ችግሮች አሉ፡፡ በርካታ ሚሊዮኖች አሁንም ከድህነት ወለል በታች ይኖራሉ፡፡ ተመጣጣኝ ምግብ፣ ንፁህ ውኃ፣ በተነፃፃሪ ለኑሮ የሚመቹ መኖሪያ ቤቶች፣ መሠረታዊ የጤና ክብካቤ፣ ኤሌክትሪክ፣ ትራንስፖርት፣ ወዘተ ብርቅ የሆነባቸው በርካታ ሚሊዮኖች ናቸው፡፡ ቁጥራቸው ከፍተኛ የሆነ ሕፃናት አልሚ ምግቦችን ባለማግኘት ለመቀንጨርና ለሕልፈት ሲዳረጉ፣ ሊድኑ በሚችሉ ተላላፊ በሽታዎች ምክንያት ለሞትና ለጉዳት የሚጋለጡ ብዙዎች ናቸው፡፡ በአጠቃላይ መሠረታዊ አገልግሎቶችን ባለማግኘት በድህነት የሚማቅቀው ሕዝብ፣ በአፍሪካ ደረጃ እንኳ በጣም ዝቅተኛ የሚባለውን መራር ኑሮ ይገፋል፡፡ ይህ አልበቃ ብሎ በፖለቲካ አለመረጋጋት ምክንያት ከፊቱ በርካታ ችግሮች ተጋርጠዋል፡፡በኢትዮጵያ አስተማማኝ የኢኮኖሚ ሪፎርም ለማድረግ ሁሉም የፖለቲካ ኃይሎችና የአገር ጉዳይ ያገባናል የሚሉ ወገኖች፣ ሰላማዊ የፖለቲካ ዓውድ ለመፍጠርና ምኅዳሩን ለማስፋት ተባብረው መሥራት አለባቸው፡፡ ከኢትዮጵያ የፖለቲካ ዓውድ ውስጥ የብሔርና የሌሎች ልዩነቶች ውጥረቶችን ማርገብ ይገባል፡፡ የፌዴራል ሥርዓቱ ሁሉንም አሳታፊ፣ ራስን በራስ የማስተዳደር መብት የበለጠ የሚያጎናፅፍ፣ ኅብረ ብሔራዊ አንድነትን የሚያጠናክር፣ ለአንዲት ጠንካራ ኢትዮጵያ መፈጠር ዕገዛ የሚያደርግ፣ ከፋፋይነትንና ግጭትን የሚያስወግድ፣ በሰጥቶ መቀበል መርህ የሚገዛ የፖለቲካ ግንኙነትን የሚያዳብር፣ ለሌብነትና ለዘረፋ ያሰፈሰፉ ኃይሎችንና የጠላት ተላላኪዎችን የሚያጋልጥ፣ የነፃነትና የእኩልነት የጋራ መብቶችን የሚያቀዳጅ፣ በኢትዮጵያ ምድር ፍትሕ የሚያረጋግጥ፣ ወዘተ እንዲሆን በአንድነትና በትብብር መሥራት የኢትዮጵያዊያን ግዴታም ኃላፊነትም መሆን አለበት፡፡ ከግላዊና ከቡድናዊ ጠባብ አስተሳሰብ ውስጥ በመውጣት፣ ለኢትዮጵያዊያን በሙሉ የምትመች አገር ለመገንባት መነሳት የግድ ሊሆን ይገባል፡፡ ለዘመናት ሲፈነጭ የኖረው አምባገነንነት ዳግም እንዳይመለስ በኅብረት መቆም ያስፈልጋል፡፡ በዚህ መሠረት አብሮ የመሥራትን ባህል ማዳበር አስፈላጊ መሆኑን መገንዘብ የኢትዮጵያዊያን ፋንታ ነው፡፡ ከ30 ዓመታት በኋላ 200 ሚሊዮን ይደርሳል ተብሎ የሚታሰበው የኢትዮጵያ ሕዝብ፣ በተረጋጋ የፖለቲካ ምኅዳርና እያደገ በሚሄድ ኢኮኖሚ ካልተደገፈ በስተቀር ከባድ ችግር እንደሚገጥመው መረዳት የግድ ይሆናል፡፡ ይህንን በመገንዘብ ለእውነተኛ ለውጥ መነሳት የሁሉም ኢትዮጵያዊያን ኃላፊነት መሆን አለበት፡፡መንግሥት የአገሪቱን ዝግ የፖለቲካ ምኅዳር መክፈቱ፣ በእስርም ሆነ በስደት የነበሩ ወገኖችን ተሳትፎ መፍቀዱ፣ አፋኝና አሳሪ ሕጎች እንዲሻሻሉ ማድረጉና በአጠቃላይ የተሻለ ሥርዓት ለመገንባት የሚረዳ ጥርጊያ ማመቻቸቱ ትልቅ ዕርምጃ እንደሆነ መካድ አይቻልም፡፡ ነገር ግን ኢትዮጵያ ተስፋዋ የበለጠ እንዲፈካና አስተማማኝ እንዲሆን፣ በሰላምና በመረጋጋት ጉዳይ ላይ ትልቅ ተግባር ማከናወን ያስፈልጋል፡፡ ሰላምና መረጋጋት የሚሰፍነው ሕግና ሥርዓት በማስከበር ነው፡፡ ሰላምና መረጋጋት ሲኖር የተቀዛቀዘው ኢኮኖሚ ይነቃቃል፡፡ ከአቅም በታች የሚያመርቱ በሙሉ ኃይላቸው ይሠራሉ፡፡ በአንዳንድ አካባቢዎች የመንገድ መሠረተ ልማት ግንባታ ለማከናወን የገጠመው ፈተና ይቃለላል፡፡ ምርትና ምርታማነት ይጨምራል፡፡ አርሶ አደሮች ያመረቷቸው እህሎች፣ አትክልትና ፍራፍሬዎችና የተለያዩ ምርቶች በስፋት ወደ ገበያ ይቀርባሉ፡፡ የአገር ውስጥና የውጭ ባለሀብቶች በራስ መተማመን መንፈስ ሥራቸውን ያከናውናሉ፡፡ የግንባታና የማስፋፊያ ሥራዎች በስፋት ይጀመራሉ፡፡ በሚሊዮኖች የሚቆጠሩ ሥራ አጥ ወጣቶች ወደ ሥራ ይሰማራሉ፡፡ በሰላም ዕጦት መማር ያልቻሉ የከፍተኛም ሆነ የሌሎች ትምህርት ተቋማት ተማሪዎች ወደ ትምህርት ገበታ ይመለሳሉ፡፡ በበርካታ የአገሪቱ ከተሞችና ከተማ ቀመስ ገጠሮች እየተፈጸሙ ያሉ አደገኛ ወንጀሎች ይቀንሳሉ፣ እንዲሁም ይወገዳሉ፡፡ ሰላምና መረጋጋት እንዳይኖር የሚያሴሩ በሕግ አደብ ይገዛሉ፡፡ መንግሥት በሕግ የተሰጠውን ኃላፊነት በአግባቡ ሲያከናውን፣ የኢኮኖሚውም ሆነ የፖለቲካው ሪፎርም ይቀላጠፋል፡፡ የሕግ የበላይነት ጥቅሙ ይኼ መሆኑን መገንዘብ ይበጃል፡፡ ከዚህ ውጪ ሰላምን በፀሎት እናምጣ ማለት መሳቂያና መሳለቂያ ነው የሚያደርገው፡፡የአገሪቱ የፖለቲካ ኃይሎች ለሕግና ለሥርዓት መገዛት አለባቸው፡፡ ካሁን በኋላ ዓላማን በኃይል ወይም በሴራ ለማስፈጸም የሚደረግ መታበይ ለውርደት ነው የሚዳርገው፡፡ ኃይል አለን ብለው ሲመኩ የነበሩ ጉልበተኞች በሕዝባዊ አመፅ ብትንትናቸው እንደወጣ የራሳችን ታሪክ ደጋግሞ አስተምሮናል፡፡ በወር ተረኝነት ስሜት ጥጋብ ማሳየት አያዋጣም፡፡ ጊዜያዊ የሕዝብ ድጋፍ በማየት ደረትን ማሳበጥ ኋላቀርነት ነው፡፡ ሕዝብ አደባባይ እየወጣ ከፖለቲከኞች ጋር የሚገናኘው ምን ይዘው መጡ በማለት ለመመርመር እንጂ፣ እንደ ማዕበል ወጥቶ በካሜራ ፊት መታየቱ ለድጋፍ ብቻ ከመሰለ ትልቅ ስህተት ነው፡፡ ትናንት ለአንዱ ማዕበል መስሎ የታየ ሕዝብ ነገ ደግሞ ለሌላው ሱናሚ ሆኖ ይወጣል፡፡ በተለያዩ ጊዜያት ለማመልከት እንደሞከርነው ሕዝብ የረጋ ኩሬ ነው፡፡ መቼ ለማን እንደሚንቀሳቀስ የሚወስነው ራሱ ብቻ ነው፡፡ ሁለት ኃይለኛ ተፎካካሪዎች ባሉበት የምርጫ ውድድር እንኳ ትንቅንቁ አንገት ለአንገት ቢሆን፣ በመጨረሻው ሰዓት ሐሳባቸውን በሚለውጡ ግለሰቦች ድምፅ ልዩነት እንደሚፈጠር መታወቅ አለበት፡፡ በይፋ አቋማቸውን አስታውቀው ከሚመርጡ በተጨማሪ፣ ባለቀ ሰዓት ወሰኙን ድምፃቸውን የውጤት መለወጫ የሚያደርጉ አሉ ለማለት ነው፡፡ ፖለቲከኞች ከጥጋብ ይልቅ ብልኃት ላይ ሲያተኩሩ፣ በስሜት የሚነዳው ሳይሆን በአስተውሎት የሚመራው ውጤታማ እንደሚያደርጋቸው ሊያውቁ ይገባል፡፡ ሕዝብ ማለት በጣም ረቂቅ ኃይል ነው፡፡ ይህ ረቂቅ ኃይል ከፊት ለፊት ያለውን ብቻ ሳይሆን፣ ከበስተጀርባ ያለውንም አብጠርጥሮ ያውቃል፡፡ ፖለቲከኞች ጉድጓድ ውስጥ እንደተወሸቀች እንቁራሪት ወጣ ካላሉና አካባቢያቸውን በቅጡ ካልተረዱ፣ በቅጡ ያወቃቸው ሕዝብ በድምፁ ይበይንባቸዋል፡፡ ፖለቲከኛ ብልኃት እንጂ ጥጋብ የትም አያደርሰውምና፡፡ኢትዮጵያዊያን ስሜታዊነትን እያስወገዱ ምክንያታዊነታቸውን ማጠናከር አለባቸው፡፡ ወቅታዊ ሁኔታዎችን በተጨባጭ መረጃዎች ላይ ተመርኩዘው መረዳት ይጠበቅባቸዋል፡፡ በአገር ዘርፈ ብዙ ጉዳዮች ላይ በሚደረጉ ውይይቶች በመሳተፍ፣ ግንዛቤያቸውን ማስፋት የግድ ይላቸዋል፡፡ ብዙ ከመናገር ብዙ ማድመጥ አስተሳሰብን ያሰፋል፡፡ የራስን ያልበሰለ ሐሳብ ከማመንዥክ የበሰሉ ሰዎችን በአንክሮ ማዳመጥ ጠቀሜታው ከፍ ያለ ነው፡፡ አዕምሮን ዕውቀት መመገብ ሲቻል ጥሬውን ከብስሉ መለየት በጣም ቀላል ነው፡፡ ተመቸኝ ብለው በተገኘው ሚዲያ ጥሬ ሐሳብ የሚያቀርቡ ግልቦችን ለመሞገት ብቻ ሳይሆን፣ ከበስተጀርባቸው ያሉ መሰሪዎችን ለማጋለጥ ያስችላል፡፡ የንግግር ነፃነት አንዱ ጥቅሙ ብዙ ሐሳቦች ሲንሸራሸሩ የተሻለውን ለማግኘት ስለሚረዳ ነው፡፡ በዚህም መሠረት ጥራት ያላቸው የተሻሉ ሐሳቦችን እየቃረሙ፣ በየደረጃው እየተወያዩና እየተከራከሩ በሳል መሆን ይቻላል፡፡ ይህንን ለማድረግ ከፍተኛ ትዕግሥትና ጥንካሬ ቢያስፈልግም፣ ውጤቱ ግን ከምንም ነገር በላይ አመርቂ ይሆናል፡፡ በዚህ ደረጃ ሰብዕናን መገንባት ለሐሰተኛ ወሬ አለመበገርን ከማስገኘቱም በላይ፣ ለተጣሩና ለአስተማማኝ መረጃዎች ምንጭ መሆን ያስችላል፡፡ የፖለቲካ ብስለት እየተገኘና ዕውቀት እየዳበረ ሲሄድ፣ በሚዲያም ሆነ በተለያዩ መድረኮች የሚደረገው ውይይት ደርዝ ይኖረዋል፡፡ ኢትዮጵያም የሚያስፈልጋት ይህ ዓይነቱ ከፍ ያለ ደረጃ እንጂ፣ በፖለቲካ ሳይንስ የሚስተካከለኝ የለም እያሉ የፖለቲካ ምኅዳሩን የሚያበላሹ ስመ ምሁራን አይደሉም፡፡ በሃያ አንደኛው ክፍለ ዘመን የሚያስፈልገው የሐሳብ ጥራት እንጂ፣ ጠመንጃ ወልዋይነት እንዳልሆነ መረዳት ይገባል፡፡ ጠመንጃ ነካሽነትና ጥራት ያለው ሐሳብ አፍላቂነት ይለያያሉ፡፡ ጠመንጃ አንግቦ መውረግረግ ጊዜው ያለፈበት ብቻ ሳይሆን፣ የተናቀና ነውረኛ ተግባር ነው፡፡ የኢትዮጵያ ፖለቲካም እንዲህ ዓይነቱን ነውር መፀየፍ እንዳለበት በተግባር ማረጋገጥ ይገባል፡፡ የኢትዮጵያ ፖለቲካ በጥጋብ ሳይሆን በብልኃት ይመራ የሚባለው ለዚህ ነው፡፡ ,"ሕዝብ,ግጭት,ዴሞክራሲ,የሕግ የበላይነት,ምርጫ     ",Amharic,ርዕሰ አንቀጽ,23 February 2020
https://www.ethiopianreporter.com/index.php/article/18178,ለአገር ሰላም ሲባል ይቅር መባባል ይለመድ!,,http://www.ethiopianreporter.com/sites/default/files/2020-02/amharic-I_73.jpg,በጋዜጣዉ ሪፓርተር,መንግሥት በተለያዩ ምክንያቶች ጉዳያቸው በሕግ የተያዘ 63 ሰዎች ክሳቸው እንዲቋረጥና ከእስር እንዲለቀቁ መወሰኑን አስታውቋል፡፡ ከዜጎች የቀረቡለትን ጥያቄዎች በማድመጥ ለፖለቲካው ምኅዳር መስፋት ሲል፣ እንዲሁም በሕግ ጥላ ሥር የነበሩትም ከጉዳዩ ትምህርት የወሰዱ በመሆናቸው እዚህ ውሳኔ ላይ መድረሱን አመልክቷል፡፡ በዚህ አጋጣሚ ተመልካችና አዳማጭ ያላገኙ ወገኖችም የዚህ ዕድል ተቋዳሽ ቢሆኑ ጥሩ ነው፡፡ ክስ ማቋረጥ፣ ይቅርታም ሆነ ምሕረት የሕግ የበላይነት አካላት መሆናቸው ልብ ሊባል ይገባል፡፡ መንግሥትና ሕዝብ በአንድ ረድፍ ሆነው በዘርፈ ብዙ ጉዳዮች ላይ መገናኘት ሲችሉ፣ የዘፈቀደ ክስም ሆነ እስር አይኖርም፡፡ ነገር ግን የሕግ የበላይነትን ለማስከበር የሚወሰዱ ዕርምጃዎች በሙሉ ግልጽነት፣ ተጠያቂነትና ኃላፊነት የማይታይባቸው ከሆነ ቅራኔ ይፈጠራል፡፡ አንዳንድ ጊዜ ስህተት ቢፈጠር እንኳ በፍጥነት ማረም ካልተቻለ፣ የሕዝብና የመንግሥት ግንኙነት ይበላሻል፡፡ ‹‹አንድ ንፁህ ሰው ከሚታሰር አንድ ሺሕ ወንጀለኞች ቢለቀቁ ይሻላል›› የሚባለው የሕግ ብሒል፣ የሕግ የበላይነት ምን ያህል ክቡር ጉዳይ መሆኑን ማሳያ ነው፡፡ በሌላ በኩል የተለያዩ ጥፋቶች ተፈጽመው ሰዎች ሲከሰሱም ሆነ ሲታሰሩ ቅሬታ ሲፈጠር፣ በተቻለ ፍጥነት አሠራርን መመርመር ያስፈልጋል፡፡ የኢትዮጵያ የበርካታ ዓመታት ልምድ የሚያሳየው ተጠያቂ መሆን ያለበት ታልፎ፣ መጠየቅ የሌለበት ሲሰቃይ ነው፡፡ የጋራ ተጠያቂነት ወደ ጎን እየተገፋ መመራረጥ ሲጀመር መከፋት ይከተላል፡፡ በዚህ ዘመን ደግሞ ብሔርተኝነት ከመጠን በላይ እየጦዘ የወንጀል ተጠርጣሪ ጭምር ሲደበቅበት በስፋት እየታየ ነው፡፡ ለዚህ ነው ለአገር ሰላም ሲባል ብቻ ይቅር መባባል መለመድ ያለበት፡፡የጠቅላይ ሚኒስትር ዓብይ አህመድ (ዶ/ር) አስተዳደር ወደ ሥልጣን ከመምጣቱ በፊት፣ የኢሕአዴግ ሥራ አስፈጻሚ ኮሚቴ ለ17 ቀናት በዝግ ያደረገው ስብሰባ በኢትዮጵያ ለለውጡ መጀመር አስተዋጽኦ እንደነበረው አይዘነጋም፡፡ የአራቱ ብሔራዊ ድርጅቶች አመራሮች፣ ‹ከሰማይ በታች ያልተነጋገርንበት ጉዳይ የለም፣ እስካሁን ለተፈጠረው ጥፋት ሁሉ በጋራ ኃላፊነት ወስደናል...› በማለት በአደባባይ ከተናገሩ በኋላ የፖለቲካ እስረኞች በሙሉ እንዲፈቱ፣ በውጭ ስደት ላይ ያሉና ትጥቅ ያነገቡ በሰላም እንዲገቡ፣ የፖለቲካ ምኅዳሩ እንዲከፈት፣ ወዘተ መወሰናቸውን ማስታወቃቸው አይዘነጋም፡፡ የኢሕአዴግ ምክር ቤት ስብሰባ ተጠርቶ አዲስ ሊቀመንበር እንዲመረጥ የተደረገውም፣ በተፈጠረው ጫና ምክንያት የቀድሞ ጠቅላይ ሚኒስትር ኃይለ ማርያም ደሳለኝ በድንገት ከኃላፊነት ለመልቀቅ መወሰናቸውን ሲያስታውቁ ነበር፡፡ በእሳቸው እግር የተተኩት ጠቅላይ ሚኒስትር ዓብይ ሥልጣን ይዘው ብዙም ሳይቆዩ፣ በዘመነ ኢሕአዴግ ለተፈጸሙ የሰብዓዊ መብት ጥሰቶች በፓርላማ በይፋ ይቅርታ ሲጠይቁ ከሕዝብ ያገኙት ድጋፍ አይዘነጋም፡፡ ይህም ድጋፍ ለአገሪቱ ሰላምና መረጋጋት እንደ ትልቅ ስንቅ ተቆጥሮ ነበር፡፡ ከዚህ በኋላ ነበር በሰብዓዊ መብት ጥሰትና በአገር ሀብት ዘረፋ የተጠረጠሩ ግለሰቦች መታሰር የጀመሩት፡፡ በዚህም ምክንያት እነ እገሌ ታስረው እነ እገሌ ለምን ይቀራሉ እየተባለ ብሔር ማጣቀስ ውስጥ መግባት ተጀመረ፡፡ በተለያዩ አካባቢዎች ግጭቶች እየተቀሰቀሱ ንፁኃን ተገደሉ፣ ንብረታቸው ተዘርፎ ተፈናቀሉ፣ የመንግሥትና የመከላከያ ሠራዊት ከፍተኛ ባለሥልጣናት ግድያ ተፈጸማባቸው፣ ይህ አልበቃ ብሎ ዩኒቨርሲቲዎች የግጭት መናኸሪያ ተደረጉ፣ ባለፈው ሳምንት ደግሞ የቡራዩ ፖሊስ ኮሚሽነር ተገደሉ፣ በአምቦ ሰላማዊ ሠልፍ ላይ ቦምብ ተወርውሮ ብዙዎች ተጎዱ፡፡ አገር ሰላም ስታጣ ከፍተኛ የሆነ ቀውስ መፈጠሩ የታወቀ ነው፡፡ክስም ሲቋረጥም፣ ይቅርታም ሆነ ምሕረት መደረግ አለበት ሲባል ደግሞ፣ ሆን ብለው በአገርና በሕዝብ ላይ ከፍተኛ ጉዳት ያደረሱ ሰዎች ዝም ይባሉ ማለት አይደለም፡፡ ሕግ በመተላለፍ ወንጀል መፈጸሙ በፍትሕ አደባባይ ማስረጃ ቀርቦበት የተመሰከረበት ማንም ሰው መቀጣት አለበት፡፡  በሕግ አግባብ መሠረት የተቀጣ ማንም ሰው በሕግ የተቀመጡለት መብቶቹ ተከብረው፣ የእስር ጊዜውን ማሳለፍ ይኖርበታል፡፡ በይቅርታም ሆነ በምሕረት በማሳበብ በገዛ ወገኖቹ ላይ ሥቃይ መፈጸሙ የተረጋገጠን ሰው መፍታት፣ በሕዝብ ዘንድ ቁጣ ሊያስቀሰቅስ እንደሚችልም ታሳቢ ማድረግ ይገባል፡፡ ከዚህ ውጪ በሕዝብ አቤት የሚባልላቸው፣ ከእስር ቢወጡ የተሻለ አስተዋጽኦ ሊኖራቸው የሚችሉና ያለ ኃጢያታቸው የሚሰቃዩ ሰዎችን ከኅብረተሰቡ ጋር እንዲቀላቀሉ ማድረግ ለአገር ሰላም ትልቅ ፋይዳ ይኖረዋል፡፡ እዚህ ላይ ግን አሁንም ብርቱ ጥንቃቄ የሚያስፈልገው፣ ይህንን አጋጣሚ ላልተፈለገ ዓላማ ለማዋል መፈለግ ነው፡፡ ክሱ ተቋርጦለት ከእስር የሚፈታ ማንኛውም ግለሰብ ከቂምና ከበቀል የፀዳ መሆን ይኖርበታል፡፡ የተነፈጉት መብቶች ሲመለሱለት እነዚያ መብቶች ግዴታም እንዳለባቸው መረዳት ያስፈልጋል፡፡ በሕዝብ ግፊት ነፃነቴን አገኘሁ በማለት ተመልሶ ነውጥ ውስጥ ከመግባት ይልቅ፣ ካሁን በኋላ ማንም የማይጎዳበት ሰላማዊና ዴሞክራሲያዊ የፖለቲካ ምኅዳር እንዲፈጠር የበኩልን ሚና መጫወት ያስከብራል፡፡ የኢትዮጵያ የፖለቲካ ምኅዳር ብልሽትሽት ያለው፣ ከአሳሪና ከታሳሪ አስተሳሰብ አልፀዳ ብሎ የጉልበተኞች መፈንጪያ በመሆኑ እንደሆነም መገንዘብ ይገባል፡፡ ይህ ደግሞ አገርን ሲጎዳ እንጂ ሲጠቅም ታይቶ አይታወቅም፡፡በዚህ አጋጣሚ ኢትዮጵያን ወደፊት የሚያራምዷት አጀንዳዎች ላይ ማተኮር ተገቢ ነው፡፡ በኢትዮጵያ ውስጥ እርስ በርስ መጋጨት፣ መሰዳደብ፣ ቂም መያያዝ፣ ለግድያ መፈላለግና አገር አፍራሽ ጉዳዮች ላይ ማተኮር መቅረት አለበት፡፡ ኢትዮጵያ በርካታ ችግሮች የታቀፈች አገር ናት፡፡ ችግሮቿን በማራገፍ የተሻለች አገር ማድረግ ሲገባ፣ በማያስፈልጉ ጥቃቅን ጉዳዮች ሳይቀር መተናነቅ ፋይዳ የለውም፡፡ እስካሁን የባከኑ በርካታ ዓመታት ያተረፉት ድህነትን፣ ኋላቀርነትንና ተመፅዋችነትን ነው፡፡ እንዲህ ዓይነት አንገት የሚያስደፋ አዘቅት ውስጥ ሆኖ ይዋጣልን እያሉ መፎከር አጉል ጀብደኝነት ነው፡፡ ይህ ዓይነቱ አጉል ባህሪ ያስንቃል እንጂ አያኮራም፡፡ በአፍሪካ ደረጃ ሳይቀር በጣም አስከፊ የሚባል የድህነት አረንቋ ውስጥ የሚኖር ሕዝብን እርስ በርሱ ማጋጨት፣ ደም ማፋሰስና በገዛ አገሩ አፈናቅሎ ሜዳ ላይ መጣል ነውር ነው፡፡ ይህንን ምስኪን ሕዝብ እንደ እሳት ከሚጋረፍ የመረረ ሕይወት ለማላቀቅ የሚያስችሉ ፖሊሲዎች መንደፍ ሲገባ፣ ለሥልጣንና ለጥቅም ሲባል ብቻ መማገድ በታሪክ የሚያስጠይቅ ወንጀል ነው፡፡ ይልቁንም ሰላም በመፍጠር ለልዩነቶች ዕውቅና ተሰጣጥቶ፣ ሁሉንም በእኩልነት የሚያሳትፍ የፖለቲካ ዓውድ ለመመሥረት መትጋት ያስከብራል፡፡ ፖለቲካ የብልሆችና የብልጦች መሣሪያ ቢሆንም፣ ንፁኃንን ለዕልቂት የሚዳርግ ሴራ መጎንጎን ውጤቱ የከፋ ነው፡፡ ሰላማዊና ዴሞክራሲያዊ አስተሳሰብ ገዥ መሆን የሚችለው ፖለቲካ በጥበብ ሲመራ ብቻ ነው፡፡ በጥበብ የሚመራ ፖለቲካ ሁሌም ታሳቢ የሚያደርገው በሕዝብ ድምፅ ብቻ የሚገኝ ሥልጣን ነው፡፡ ሕዝብ በነፃነት የሚመርጥበት የፖለቲካ ምኅዳር እንዲፈጠር ነው መግባባት የሚያስፈልገው፡፡ ከዚህ ውጪ ያለው አምቧጓሮና ንትርክ የአገር ሰላም ከማደፍረስ ውጪ ምንም አይፈይድም፡፡መጪው ምርጫ ስኬታማ እንዲሆንና ሒደቱ በሁሉም ወገኖች ተቀባይነት እንዲያገኝ፣ በፖለቲካ አቋሙም ሆነ በተለያዩ ምክንያቶች ማንም ሰው መጎዳት የለበትም፡፡ ለዚህ ደግሞ መንግሥት፣ ሁሉም የፖለቲካ ፓርቲዎች፣ የአገር ጉዳይ ያገባናል የሚሉ ተቋማትና ግለሰቦች ሁሉ ወጥ የሆነ አቋም ሊያሳዩ ይገባል፡፡ በዚህም መሠረት ሕገወጥነት ከፖለቲካው ምኅዳር ውስጥ መውጣት አለበት፡፡ ጠመንጃም ሆነ ቦምብ ፈፅሞ ድርሽ ማለት የለባቸውም፡፡ የፖለቲካው የጨዋታ ሕግ በሚፈቅደው መሠረት ፖለቲከኞች መንቀሳቀስ ይጠበቅባቸዋል፡፡ ሕዝብን በሕዝብ ላይ ማነሳሳትም ሆነ የሕግ የበላይነትን የሚጋፉ ድርጊቶች መታየት አይገባቸውም፡፡ የፀጥታና የደኅንነት ኃይሎች በሕግ የተሰጣቸውን ኃላፊነት ብቻ መወጣት ሲኖርባቸው፣ የፍትሕ አካላት ነፃነታቸውን አስከብረው ሕጉን በአግባቡ መተርጎም ይጠበቅባቸዋል፡፡ ሰላማዊና ዴሞክራሲያዊ ምርጫ ለማካሄድ በሚደረገው ዝግጅት ከተንኮልና ከአሻጥር የፀዳ ተሳትፎ ያስፈልጋል፡፡ ተፎካካሪዎችም በምርጫ ሕጉ መሠረት ኃላፊነታቸውን እየተወጡ የመራጮችን ልብ መማረክ ሲጠበቅባቸው፣ ሕጋዊነትንና ሕገወጥነትን መቀላቀል የለባቸውም፡፡ አገር ሰላም የምትሆነውና የሚፈለገውን ግብ ማሳካት የሚቻለው ያለፉ ጥፋቶች ላይ እያተኮሩ በመወቃቀስና በመተናነቅ ሳይሆን፣ ይቅር እየተባባሉ ለአገር የወደፊት ብሩህ ተስፋ ልዩነትን ይዞ አብሮ በመሥራት ነው፡፡ እርስ በርስ መካሰስ፣ መወነጃጀልና ያልተገቡ ድርጊቶችን መፈጸም ያተረፈው ቀውስ ብቻ ነው፡፡ በዚህ ሁኔታ መቀጠል ስለማይቻል ይቅር መባባል ይለመድ!  ,"የሕግ የበላይነት,ዓብይ አህመድ,ግጭት,ምርጫ,ዴሞክራሲ  ",Amharic,ርዕሰ አንቀጽ,26 February 2020
https://www.ethiopianreporter.com/index.php/article/18305,የግብፅን ድብቅ ፍላጎት ማምከን የሚቻለው በጠንካራ ዲፕሎማሲና በፈጣን ዕርምጃ ነው,,http://www.ethiopianreporter.com/sites/default/files/2020-03/amharic-I_10.jpg,በጋዜጣዉ ሪፓርተር,የታላቁ የህዳሴ ግድብን ድርድር በታዛቢነት ለመርዳት በሚል ሰበብ ገብታ የስትራቴጂካዊ ፍላጎቷ መጠቀሚያ ለማድረግ የቃጣችው አሜሪካ ዕቅዷ ሲከሽፍ፣ አስተዛዛቢ ምክረ ሐሳብ ይዛ የቀረበችው ጀርመን ደግሞ ድርድሩን ወደ ሌላ አቅጣጫ ለመግፋት ተነስታለች፡፡ ከቅኝ ግዛት ዘመን አስተሳሰብ ባለመላቀቅ የዓባይን ውኃ ለመቆጣጠር የምታሴረው ግብፅ ገመናዋ በተደጋጋሚ ይፋ ቢደረግም፣ አሁንም ኢትዮጵያን ከተለያዩ አቅጣጫዎች ለመወጠር በጀርመን በኩል የጎን ውጋት እየሆነች ነው፡፡ አሜሪካ ‹‹የዕብድ ገላጋይ ዱላ ያቀብላል›› እንደሚባለው ያላንዳች ኃፍረት ለግብፅ መወገኗን ባወጣችው መግለጫ ራሷን አጋልጣ፣ በአፍሪካ አኅጉር ታይቶና ተሰምቶ የማይታወቅ የውኃ ጦርነት ለመቀስቀስ የሚያስችል ክህደት ፈጽማለች፡፡ ጀርመን ደግሞ የአሜሪካ ሙከራ አልተሳካም በሚል ሰበብ በውጭ ኃይሎች የሚደረግ ድርድር ውዝግቡን ስለማያስቆም፣ ጀርመንና የአውሮፓ አጋሮቿ ለግብፅ የፋይናንስ ድጋፍ አድርገው ግብፅ ደግሞ ለኢትዮጵያ ካሳ እንድትከፍል ቢደረግ በማለት አዲስ አስገራሚ ሐሳብ ይዛ ብቅ ብላለች፡፡ ይህ የጀርመን አስገራሚ ሐሳብ ሁለቱ አገሮች ጦርነት ቢያስነሱና ቀውሱ ቢበረታ፣ አውሮፓ በስደተኞች እንዳትጥለቀለቅ የሚል ሥጋትም አለው፡፡ ከፍትሐዊና ከምክንያታዊ የውኃ አጠቃቀም መርህ በማፈንገጥ ግብፅ ኢትዮጵያን ባገኘችው አጋጣሚ ሁሉ እየተፈታተነች ነው፡፡ ይህንን የግብፅ ድብቅና ሴረኛ አካሄድ በጠንካራ ዲፕሎማሲና ብቃት ባለው ድርድር ማምከን የግድ ነው፡፡ ኢትዮጵያ የዲፕሎማሲውን ዘርፍ ብቃት ባላቸውና የዘመኑን አስተሳሰብ በሚገባ በሚረዱ ባለሙያዎች ማጠናከር አለባት፡፡ የዲፕሎማሲው ዘርፍ ብቃት የሌላቸውና ከፖለቲካ ሹምነት የተገለሉ ግለሰቦች መጦሪያ ወይም መጣያ መሆን የለበትም፡፡ በሙስና፣ በአቅም ማነስና በጥቅም ቡድንተኝነት ግለሰቦችን ዲፕሎማሲው ዘርፍ ውስጥ መሰግሰግ አገርን አቅም አልባ ማድረግ ነው፡፡ በእንዲህ ዓይነቱ አላስፈላጊ ድርጊት ኢትዮጵያ ብዙ የተጎዳች መሆኑ አየታወቀ፣ አሁንም አክሳሪው ድርጊት መቀጠሉ ከባድ ዋጋ እንደሚያስከፍል መረዳት ይገባል፡፡ ብዙዎቹ የኢትዮጵያ ዲፕሎማቶች የሚታሙት በቋንቋ ክህሎት ማነስና በዲፕሎማሲ ጥበብ አለመካን ነው፡፡ ምንም እንኳ ከቅርብ ጊዜ ወዲህ ተስፋ ሰጪ ዲፕሎማቶች እየታዩ ቢሆንም፣ የዚያኑ ያህል ግን ተስፋ አስቆራጭ ግለሰቦች ሲሾሙ ማየት ያስገርማል፡፡ የጠቅላይ ሚኒስትር ዓብይ አህመድ (ዶ/ር) መንግሥት በተቻለ ፍጥነት ራሱን ያርም፡፡ በመስኩ የተካኑ ባለሙያዎችን በማፈላለግ ምክረ ሐሳብ ይቀበል፡፡ የግብፅ ዲፕሎማቶች በተሾሙባቸው አገሮች የእያንዳንዱን ፖለቲከኛና ሹመኛ ቢሮ እያንኳኩ፣ ብሔራዊ ጥቅማቸውን ለማስከበር የሚያደርጉት ጥረት ከሚታሰበው በላይ ነው፡፡ ግብፅ ለአሜሪካ የመካከለኛው ምሥራቅ ፖሊሲዋ ማስፈጸሚያ ሁነኛ መሣሪያ ስትሆን፣ በምትኩ ጥቅሟ እንዲከበርላት ጠንክራ በመሥራቷ ነው በህዳሴ ግድብ ድርድር ድጋፏን ያገኘችው፡፡ ኢትዮጵያም በአካባቢው ተሰሚነት ያላት አገር እንደ መሆኗ መጠን፣ እጅን አጣጥፎ ‹እውነት ያለው እኛ ዘንድ ነው› ማለት አያዋጣም፡፡ በተገኘው አጋጣሚ ሁሉ መጠንከርና በበሳል ዲፕሎማሲ ልቆ መገኘት የግድ ነው፡፡ አቅም ያለው ተደራዳሪ መሆን የሚቻለው በዚህ መንገድ ብቻ ነው፡፡ የኢትዮጵያ ተደራዳሪ ቡድን አባላት እስካሁን ባከናወኗቸው ተግባራት ሊመሠገኑ ይገባል፡፡ በቡድን መሪው አማካይነት በተደጋጋሚ ከተደረገው ገለጻ ለመረዳት እንደተቻለው፣ የኢትዮጵያ ተደራዳሪዎች የግብፅን ተደራዳሪዎች በሚገባ ገትረው መያዝ ችለዋል፡፡ ከማን ጋር እየተደራደሩ እንደሆነ በሚገባ በማወቃቸውም ኃላፊነታቸውን በብቃት መወጣት ችለዋል፡፡ ነገር ግን ይህ ብቻውን በቂ አይደለም፡፡ መንግሥት ይህንን ቡድን በሚገባ ማጠናከር አለበት፡፡ በአገር ውስጥም በውጭም ያሉ የውኃና የጂኦ ፖለቲካ ባለሙያዎችን በማሰባሰብ የተጠናከረ የመከራከሪያ ሰነድ፣ እንዲሁም የመደራደሪያ የስምምነት ረቂቅ ድረስ ማዘጋጀት መቻል አለበት፡፡ ከእነዚህ ባለሙያዎችና ዲፕሎማቶች በተጨማሪ፣ በዓለም አቀፍ ደረጃ አንቱታ የተቸራቸው የሕግ ባለሙያዎችን ወሳኝ በሚባሉ አገሮች በማሰማራት ከፍተኛ የማግባባት ሥራ መከናወን ይኖርበታል፡፡ ከዚህም አልፎ ተርፎ በዓለም የተመሠከረላቸው የውጭ አማካሪ ድርጅቶችን በመቅጠር ጭምር የማግባባት ሥራው መጠናከር አለበት፡፡ እያንዳንዷን የግብፅ ዕርምጃ ከመከተል ባለፈ፣ ቀድሞ በመሄድ ሴራዋን ማክሸፍ የመንግሥት ኃላፊነት ነው፡፡ የኢትዮጵያ ሚዲያዎች ለባለሙያዎችና በዕውቀት ላይ የተመሠረተ ምክረ ሐሳብ ላላቸው ኢትዮጵያዊያን በራቸውን መክፈት ይኖርባቸዋል፡፡ የታላቁ ህዳሴ ግድብ ግንባታን ዳር ማድረስ ከፍተኛ መስዋዕትነት የሚያስከፍል ተግባር እንደሆነ ታውቆ፣ ኢትዮጵያዊያን በሙሉ አስተዋጽኦቸውን የሚያበረክቱበት ምኅዳር መከፈት ይኖርበታል፡፡ በተለመደው ችላ ባይነት፣ መዘናጋትና መጠባበቅ የትም መድረስ አይቻልም፡፡ እንቅልፍ የሚነሳ ከፍተኛ ጥረት ያስፈልጋል፡፡ በታላቁ ህዳሴ ግድብ ግንባታ ምክንያት ኢትዮጵያ በግብፅ የደረሰባት የዘመኑ ፈተና ብቻ ሳይሆን፣ ከግንባታው በፊት በነበሩ የተለያዩ መንግሥታት ወቅት ከፍተኛ በደሎች ተፈጽመውባታል፡፡ በኢትዮጵያ በኩል የነበረው ችግር ከግብፅ ጋር በእኩል ደረጃ መመጣጠን አለመቻል ነው፡፡ የግድቡ ግንባታ ሲበሰር የነበረው የሕዝቡ የዘመናት የቁጭት ስሜት መቼም አይረሳም፡፡ ግድቡ የኢትዮጵያዊያን ብሔራዊ ፕሮጀክት ለመሆኑ የጋራ መግባባት በመፈጠሩ፣ በውጭ በተቃውሞ የነበሩ ኃይሎች ሳይቀሩ ከፍተኛ ድጋፍ እያደረጉ ነበር፡፡ አንዳንዶቹ ተሳስተው እንኳ በግድቡ ላይ ነቀፌታ ሲሰነዝሩ ቢታዩም፣ አሁን ግን ስህተታቸውን አርመው የሚፈለግባቸውን አስተዋጽኦ እያበረከቱ ነው፡፡ ይህ አጠር ያለ ምሳሌ የሚያሳየው ኢትዮጵያዊያን ግድቡን እንደ ብሔራዊ ምልክታቸው እንደሚቆጥሩት ነው፡፡ መንግሥት ለአሜሪካ አደራዳሪነት ይሁንታ ሰጥቶ የተፈጸመውን ክህደት በማስተዋል፣ ከመጨረሻው ስብሰባ ቀርቶ አገራዊ ምክክር ማድረጉ ከስህተቱ ለመማሩ እንደ ማሳያ ይቆጠራል፡፡ አሁን ግን ይህንን ብሔራዊ ፕሮጀክት ዳር ለማድረስ በጠንካራ መሠረት ላይ መቆም ይኖርበታል፡፡ በሳልና ጠንካራ ዲፕሎማቶች፣ የተካኑ የውኃና የጂኦ ፖለቲካ ባለሙያዎች፣ አሉ የተባሉ የሕግ ባለሙያዎችና ሊጠቅሙ የሚችሉ የተለያዩ ዘርፎች ልሂቃንን ለዚህ ዓላማ ማሠለፍ በእጅጉ አስፈላጊ ነው፡፡ ግብፅ አንዱ አልሳካ ሲላት ሌላ ግንባር እየፈጠረች በገዛ ራሷ ዛቢያ ውስጥ ስታሽከረክረን የምትጎዳው አገራችን ናት፡፡ በዓለም አቀፍ ሕግና በሞራላዊ አስተሳሰብ ብቻ ስንተማመን፣ ራሳችንን ከመቼውም ጊዜ በላይ ከተለያዩ ጫናዎች የማላቀቅ ኃላፊነት እንዳለብን መገንዘብ አለብን፡፡ መንግሥትም ልማዳዊውንና ኋላቀሩን አሠራር በመሻር፣ ለዘመኑ የሚመጥን ተግባር ለማከናወን ብርቱና ንቁ ይሁን፡፡ ጥንካሬ የሚገኘው በዚህ መንገድ ነው፡፡ በተደጋጋሚ ለመግለጽ እንደሞከርነው ከብሔራዊ ጥቅምና ደኅንነት በላይ ምንም ነገር የለም፡፡ አገሮች ከሌሎች ጋር በሚኖሯቸው ፖለቲካዊ፣ ኢኮኖሚያዊና ዲፕሎማሲያዊ ግንኙነቶች የሚያሰሉት ጥቅሞቻቸውን ነው፡፡ ይህ በየትም ሥፍራ የሚያጋጥምና መሆንም ያለበት ነው፡፡ በዚህ ዓይነቱ መስተጋብር ውስጥ የጋራ ተጠቃሚነት ላይ በማተኮር መንቀሳቀስም ብልህነት ነው፡፡ የዓረብ ሊግ አባል አገሮች ለግብፅ ሲወግኑ ጥቅማቸውን አስልተው ነው፡፡ እነ እከሌ ለምን ከግብፅ ጋር አበሩ ተብሎ ቁዘማ ውስጥ መግባት ሞኝነት ነው፡፡ ይልቁንም 55 አባል አገሮች ያሉትን የአፍሪካ ኅብረት መጠቀምና መብትን ማስከበር የተሻለ ጥቅም ለማግኘት ይረዳል፡፡ ግብፅ የአሜሪካ ድርድር አለመሳካት ሲያሳስባት የዓረብ ሊግ ድጋፍን በመጠየቅ ሳትቆጠብ፣ ጀርመንን ጎትታ ወደ ድርድር ለማምጣት ጥረት ማድረጓን አለመጠርጠር የዋህነት ነው፡፡ መንግሥትም ሆነ በዙሪያው ሆነው የሚያማክሩት በሙሉ የግብፅን ፍጥነትና ተለዋዋጭነት በአርምሞ ከመመልከት ይልቅ፣ የአፍሪካ ኅብረትንና የዓባይ ተፋሰስ የራስጌ አገሮችን ለማንቀሳቀስ ይፍጠኑ፡፡ አዝጋሚው ዲፕሎማሲና ቀርፋፋው ቢሮክራሲ ለዘመናት ከተጣባው ድብርት ይላቀቅ፡፡ ኢትዮጵያ የውኃ ሀብቷን በፍትሐዊነት መጠቀም የምትችለው በሚያንቀላፋ አሠራር ሳይሆን፣ እጅግ በጣም ፈጣንና ቅጽበታዊ ውሳኔ ሰጪነትን በመካን ነው፡፡ የግብፅን ድብቅ ፍላጎት ማምከን የሚቻለው በዚህ ቁመና ላይ በመገኘት ብቻ ነው!,"ህዳሴ ግድብ,ግብፅ,አሜሪካ,ጀርመን,ዓብይ አህመድ",Amharic,ርዕሰ አንቀጽ,11 March 2020
